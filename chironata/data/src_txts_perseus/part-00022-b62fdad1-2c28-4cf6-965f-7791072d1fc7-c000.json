{"id":"urn:cts:greekLit:tlg0062.tlg001.perseus-grc2","text":"ἔπεμψεν ἡμᾶς, ὦ Δελφοί, ὁ ἡμέτερος δυνάστης Φάλαρις ἄξοντας τῷ θεῷ τὸν ταῦρον τοῦτον καὶ ὑμῖν διαλεξομένους τὰ εἰκότα ὑπέρ τε αὐτοῦ ἐκείνου καὶ ὑπὲρ τοῦ ἀναθήματος. ὧν μὲν οὖν ἕνεκα ἥκομεν, ταῦτά ἐστιν ἃ δέ γε πρὸς ὑμᾶς ἐπέστειλεν τάδε·\nἐγώ, φησίν, ὦ Δελφοί, καὶ παρὰ πᾶσι μὲν τοῖς Ἕλλησι τοιοῦτος ὑπολαμβάνεσθαι ὁποῖός εἰμι, ἀλλὰ μὴ ὁποῖον ἡ παρὰ τῶν μισούντων καὶ φθονούντων φήμη ταῖς τῶν ἀγνοούντων ἀκοαῖς παραδέδωκεν, ἀντὶ τῶν πάντων ἀλλαξαίμην ἄν, μάλιστα δὲ παρʼ ὑμῖν, ὅσῳ ἱεροί τέ ἐστε καὶ πάρεδροι τοῦ Πυθίου καὶ μόνον οὐ σύνοικοι καὶ ὁμωρόφιοι τοῦ θεοῦ. ἡγοῦμαι γάρ, εἰ ὑμῖν ἀπολογησαίμην καὶ πείσαιμι μάτην ὠμὸς ὑπειλῆφθαι, καὶ τοῖς ἄλλοις ἅπασι διʼ ὑμῶν ἀπολελογημένος ἔσεσθαι. καλῶ δὲ ὧν ἐρῶ τὸν θεὸν αὐτὸν μάρτυρα, ὃν οὐκ ἔνι δή που παραλογίσασθαι καὶ ψευδεῖ λόγῳ παραγαγεῖν ἀνθρώπους μὲν γὰρ ἴσως ἐξαπατῆσαι ῥᾴδιον, θεὸν δέ, καὶ μάλιστα τοῦτον, διαλαθεῖν ἀδύνατον.\nἐγὼ γὰρ οὐ τῶν ἀφανῶν ἐν Ἀκράγαντι ὤν, ἀλλʼ εἰ καί τις ἄλλος εὖ γεγονὼς καὶ τραφεὶς ἐλευθερίως καὶ παιδείᾳ προσεσχηκώς, ἀεὶ διετέλουν τῇ μὲν πόλει δημοτικὸν ἐμαυτὸν παρέχων, τοῖς δὲ συμπολιτευομένοις ἐπιεικῆ καὶ μέτριον, βίαιον δὲ ἢ σκαιὸν ἢ ὑβριστικὸν ἢ αὐθέκαστον οὐδεὶς οὐδὲν ἐπεκάλει μου τῷ προτέρῳ ἐκείνῳ βίῳ. ἐπειδὴ δὲ ἑώρων τοὺς τἀναντία μοι πολιτευομένους ἐπιβουλεύοντας καὶ ἐξ ἅπαντος. τρόπου ἀνελεῖν με ζητοῦντας — διῄρητο δὲ ἡμῶν τότε ἡ πόλις — μίαν ταύτην ἀποφυγὴν καὶ ἀσφάλειαν εὕρισκον, τὴν αὐτὴν ἅμα καὶ τῇ πόλει σωτηρίαν, εἰ ἐπιθέμενος τῇ ἀρχῇ ἐκείνους μὲν ἀναστείλαιμι καὶ παύσαιμι ἐπιβουλεύοντας, τὴν πόλιν δὲ σωφρονεῖν καταναγκάσαιμι· καὶ ἦσαν γὰρ οὐκ ὀλίγοι ταῦτα ἐπαινοῦντες, ἄνδρες μέτριοι καὶ φιλοπόλιδες, οἳ καὶ τὴν γνώμην ᾔδεσαν τὴν ἐμὴν καὶ τῆς ἐπιχειρήσεως τὴν ἀνάγκην τούτοις οὖν συναγωνισταῖς χρησάμενος ῥᾳδίως ἐκράτησα.\nτοὐντεῦθεν οἱ μὲν οὐκέτι ἐτάραττον, ἀλλʼ ὑπήκουον, ἐγὼ δὲ ἦρχον, ἡ πόλις δὲ ἀστασίαστος ἦν. σφαγὰς δὲ ἢ ἐλάσεις ἢ δημεύσεις οὐδὲ κατὰ τῶν ἐπιβεβουλευκότων εἰργαζόμην, καίτοι ἀναγκαῖον ὂν τὰ τοιαῦτα τολμᾶν ἐν ἀρχῇ τῆς δυναστείας μάλιστα. φιλανθρωπίᾳ γὰρ καὶ πρᾳότητι καὶ τῷ ἡμέρῳ κἀξ ἰσοτιμίας θαυμασίως ἐγὼ ἤλπιζον ἐς τὸ πείθεσθαι προσάξεσθαι τούτους. εὐθὺς γοῦν τοῖς μὲν ἐχθροῖς ἐσπείσμην καὶ διηλλάγμην, καὶ συμβούλοις καὶ συνεστίοις ἐχρώμην τοῖς πλείστοις αὐτῶν. τὴν δὲ πόλιν αὐτὴν ὁρῶν ὀλιγωρίᾳ τῶν προεστώτων διεφθαρμένην, τῶν πολλῶν κλεπτόντων, μᾶλλον δὲ ἁρπαζόντων τὰ κοινά, ὑδάτων τε ἐπιρροίαις ἀνεκτησάμην καὶ οἰκοδομημάτων ἀναστάσεσιν ἐκόσμησα καὶ τειχῶν περιβολῇ ἐκράτυνα καὶ τὰς προσόδους, ὅσαι ἦσαν κοιναί, τῇ τῶν ἐφεστώτων ἐπιμελείᾳ ῥᾳδίως ἐπηύξησα καὶ τῆς νεολαίας ἐπεμελούμην καὶ τῶν γερόντων προὐνόουν καὶ τὸν δῆμον ἐν θέαις καὶ διανομαῖς καὶ πανηγύρεσι καὶ δημοθοινίαις διῆγον, ὕβρεις δὲ παρθένων ἢ ἐφήβων διαφθοραὶ ἢ γυναικῶν ἀπαγωγαὶ ἢ δορυφόρων ἐπιπέμψεις ἢ δεσποτική τις ἀπειλὴ ἀποτρόπαιά μοι καὶ ἀκοῦσαι ἦν.\nἤδη δὲ καὶ περὶ τοῦ ἀφεῖναι τὴν ἀρχὴν καὶ καταθέσθαι τὴν δυναστείαν ἐσκοπούμην, ὅπως μόνον ἀσφαλῶς παύσαιτο ἄν τις ἐννοῶν, ἐπεὶ τό γε ἄρχειν αὐτὸ καὶ πάντα πράττειν ἐπαχθὲς ἤδη καὶ σὺν φθόνῳ καματηρὸν ἐδόκει μοι εἶναι· τὸ δʼ ὅπως μηκέτι τοιαύτης τινὸς θεραπείας δεήσεται ἡ πόλις, τοῦτʼ ἐζήτουν ἔτι. κἀγὼ μὲν ὁ ἀρχαῖος περὶ ταῦτα εἶχον, οἱ δὲ ἤδη τε συνίσταντο ἐπʼ ἐμὲ καὶ περὶ τοῦ τρόπου τῆς ἐπιβουλῆς καὶ ἀποστάσεως ἐσκοποῦντο καὶ συνωμοσίας συνεκρότουν καὶ ὅπλα ἤθροιζον καὶ χρήματα ἐπορίζοντο καὶ τοὺς ἀστυγείτονας ἐπεκαλοῦντο καὶ εἰς τὴν Ἑλλάδα παρὰ Λακεδαιμονίους καὶ Ἀθηναίους ἐπρεσβεύοντο· ἅ μὲν γὰρ περὶ ἐμοῦ αὐτοῦ, εἰ ληφθείην, ἐδέδοκτο ἤδη αὐτοῖς καὶ· ὅπως. με αὐτοχειρίᾳ διασπάσεσθαι ἠπείλουν καὶ ἃς κολάσεις ἐπενόουν, δημοσίᾳ στρεβλούμενοι ἐξεῖπον. τοῦ μὲν δὴ μηδὲν παθεῖν τοιοῦτον οἱ θεοὶ αἴτιοι φωράσαντες τὴν ἐπιβουλήν, καὶ μάλιστά γε ὁ Πύθιος ὀνείρατά τε προδείξας καὶ τοὺς μηνύσοντας ἕκαστα ἐπιπέμπων.\nἐγὼ δὲ ἐνταῦθα ἤδη ὑμᾶς, ὦ Δελφοί, ἐπὶ τοῦ αὐτοῦ δέους νῦν τῷ λογισμῷ γενομένους ἀξιῶ περὶ τῶν τότε πρακτέων μοι συμβουλεῦσαι, ὅτε ἀφύλακτος ὀλίγου δεῖν ληφθεὶς ἐζήτουν τινὰ σωτηρίαν περὶ τῶν παρόντων. πρὸς ὀλίγον οὖν τῇ γνώμῃ ἐς Ἀκράγαντα παρʼ ἐμὲ ἀποδημήσαντες καὶ ἰδόντες τὰς παρασκευὰς αὐτῶν καὶ τὰς ἀπειλὰς ἀκούσαντες εἴπατε τί δεῖ ποιεῖν; φιλανθρωπίᾳ χρῆσθαι πρὸς αὐτοὺς ἔτι καὶ φείδεσθαι καὶ ἀνέχεσθαι ὅσον αὐτίκα μελλήσοντα πείσεσθαι τὰ ὕστατα; μᾶλλον δὲ γυμνὴν ἤδη ὑπέχειν τὴν σφαγὴν καὶ τὰ φίλτατα ἐν ὀφθαλμοῖς ὁρᾶν ἀπολλύμενα; ἢ τὰ μὲν τοιαῦτα πάνυ ἠλιθίου τινὸς εἶναι, γενναῖα δὲ καὶ ἀνδρώδη διανοηθέντα καὶ χολὴν ἔμφρονος καὶ ἠδικημένου ἀνδρὸς ἀναλαβόντα μετελθεῖν ἐκείνους, ἐμαυτῷ δὲ ἐκ τῶν ἐνόντων τὴν ἐς τὸ ἐπιὸν ἀσφάλειαν παρασχεῖν; ταῦτʼ οἶδʼ ὅτι συνεβουλεύσατε ἄν.\nτί οὖν ἐγὼ μετὰ τοῦτο ἐποίησα; μεταστειλάμενος τοὺς αἰτίους καὶ λόγου μεταδοὺς αὐτοῖς καὶ τοὺς ἐλέγχους παραγαγὼν καὶ σαφῶς ἐξελέγξας ἕκαστα, ἐπεὶ μηδʼ αὐτοὶ ἔτι ἔξαρνοι ἦσαν, ἠμυνόμην ἀγανακτῶν τὸ πλέον οὐχ ὅτι ἐπεβεβουλεύμην, ἀλλʼ ὅτι μὴ εἰάθην ὑπʼ αὐτῶν ἐν ἐκείνῃ τῇ προαιρέσει μεῖναι, ἣν ἐξ ἀρχῆς ἐνεστησάμην. καὶ τὸ ἀπʼ ἐκείνου φυλάττων μὲν ἐμαυτὸν διατελῶ, ἐκείνων δὲ τοὺς ἀεὶ ἐπιβουλεύοντάς μοι κολάζων. εἶθʼ οἱ ἄνθρωποι ἐμὲ τῆς ὠμότητος αἰτιῶνται οὐκέτι λογιζόμενοι παρὰ ποτέρου ἡμῶν ἦν ἡ πρώτη τούτων ἀρχή, συνελόντες δὲ τἀν μέσῳ καὶ ἐφʼ οἷς ἐκολάζοντο τὰς τιμωρίας αὐτὰς ᾐτιῶντο καὶ τὰς δοκούσας ἐν αὐταῖς ὠμότητας, ὅμοιον ὡς εἴ τις παρʼ ὑμῖν ἱερόσυλόν τινα ἰδὼν ἀπὸ τῆς πέτρας ῥιπτόμενον ἃ μὲν ἐτόλμησε μὴ λογίζοιτο, ὡς νύκτωρ ἐς τὸ ἱερὸν παρῆλθε καὶ κατέσπασε τὰ ἀναθήματα καὶ τοῦ ξοάνου ἥψατο, κατηγοροίη δὲ ὑμῶν πολλὴν τὴν ἀγριότητα, ὅτι Ἕλληνές τε καὶ ἱεροὶ εἶναι λέγοντες ὑπεμείνατε ἄνθρωπον Ἕλληνα πλησίον τοῦ ἱεροῦ — καὶ γὰρ οὐ πάνυ πόρρω τῆς πόλεως εἶναι λέγεται ἡ πέτρα — κολάσει τοιαύτῃ περιβαλεῖν. ἀλλʼ, οἶμαι, αὐτοὶ καταγελάσεσθε, ἢν ταῦτα λέγῃ τις καθʼ ὑμῶν, καὶ οἱ ἄλλοι πάντες ἐπαινέσονται ὑμῶν τὴν κατὰ τῶν ἀσεβούντων ὠμότητα.\nτὸ δʼ ὅλον οἱ δῆμοι οὐκ ἐξετάζοντες ὁποῖός τις ὁ τοῖς πράγμασιν ἐφεστώς ἐστιν, εἴτε δίκαιος εἴτε ἄδικος, αὐτὸ ἁπλῶς τὸ τῆς τυραννίδος ὄνομα μισοῦσι καὶ τὸν τύραννον, κἂν Αἰακὸς ἢ Μίνως ἢ Ῥαδάμανθυς ᾖ, ὁμοίως ἐξ ἅπαντος ἀνελεῖν σπεύδουσιν, τοὺς μὲν πονηροὺς αὐτῶν πρὸ ὀφθαλμῶν τιθέμενοι, τοὺς δὲ χρηστοὺς τῇ κοινωνίᾳ τῆς προσηγορίας τῷ ὁμοίῳ μίσει συμπεριλαμβάνοντες. ἐγὼ γοῦν ἀκούω καὶ παρʼ ὑμῖν τοῖς Ἕλλησι πολλοὺς γενέσθαι τυράννους σοφοὺς ὑπὸ φαύλῳ ὀνόματι δοκοῦντι χρηστὸν καὶ ἥμερον ἦθος ἐπιδεδειγμένους, ὧν ἐνίων καὶ λόγους εἶναι βραχεῖς ἐν τῷ ἱερῷ ὑμῶν ἀποκειμένους, ἀγάλματα καὶ ἀναθήματα τῷ Πυθίῳ.\nὁρᾶτε δὲ καὶ τοὺς νομοθέτας τῷ κολαστικῷ εἴδει τὸ πλέον νέμοντας, ὡς τῶν γε ἄλλων οὐδὲν ὄφελος, εἰ μὴ ὁ φόβος προσείη καὶ ἐλπὶς τῆς κολάσεως. ἡμῖν τοῦτο πολλῷ ἀναγκαιότερον τοῖς τυράννοις, ὅσῳ πρὸς· ἀνάγκην ἐξηγούμεθα καὶ μισοῦσί τε ἅμα καὶ ἐπιβουλεύουσιν ἀνθρώποις σύνεσμεν, ὅπου μηδὲ τῶν μορμολυκείων - ὄφελός τι ἡμῖν γίγνεται, ἀλλὰ τῷ περὶ τῆς Ὕδρας μύθῳ τὸ πρᾶγμα ἔοικεν· ὅσῳ γὰρ ἂν ἐκκόπτωμεν, τοσῷδε πλείους ἡμῖν ἀναφύονται τοῦ κολάζειν ἀφορμαί. φέρειν δὲ ἀνάγκη καὶ τὸ ἀναφυόμενον ἐκκόπτειν ἀεὶ καὶ ἐπικαίειν νὴ Δία κατὰ τὸν Ἰόλεων, εἰ μέλλομεν ἐπικρατήσειν τὸν γὰρ ἅπαξ εἰς τὰ τοιαῦτα ἐμπεσεῖν ἠναγκασμένον ὅμοιον χρὴ τῇ ὑποθέσει καὶ αὐτὸν εἶναι, ἢ φειδόμενον τῶν πλησίον ἀπολωλέναι. ὅλως δέ, τίνα οἴεσθε οὕτως ἄγριον ἢ ἀνήμερον ἄνθρωπον εἶναι ὡς ἥδεσθαι μαστιγοῦντα καὶ οἰμωγῶν ἀκούοντα καὶ σφαττομένους ὁρῶντα, εἰ μὴ ἔχοι τινὰ μεγάλην τοῦ κολάζειν αἰτίαν; ποσάκις γοῦν ἐδάκρυσα μαστιγουμένων ἄλλων, ποσάκις δὲ θρηνεῖν καὶ ὀδύρεσθαι τὴν ἐμαυτοῦ τύχην ἀναγκάζομαι μείζω κόλασιν αὐτὸς καὶ χρονιωτέραν ὑπομένων; ἀνδρὶ γὰρ φύσει μὲν ἀγαθῷ, διὰ δὲ ἀνάγκην πικρῷ, πολὺ τοῦ κολάξεσθαι τὸ κολάζειν χαλεπώτερον.\nεἰ δὲ δεῖ μετὰ παρρησίας εἰπεῖν, ἐγὼ μὲν εἰ αἵρεσίς μοι προτεθείη, πότερα βούλομαι, κολάζειν τινὰς ἀδίκως ἢ αὐτὸς ἀποθανεῖν, εὖ ἴστε ὡς οὐδὲν μελλήσας ἑλοίμην ἂν τεθνάναι μᾶλλον ἢ μηδὲν ἀδικοῦντας κολάζειν. εἰ δέ τις φαίη, Βούλει, ὦ Φάλαρι, τεθνάναι αὐτὸς ἀδίκως ἢ δικαίως κολάζειν τοὺς ἐπιβούλους; τοῦτο βουλοίμην ἂν αὖθις γὰρ ὑμᾶς, ὦ Δελφοί, συμβούλους καλῶ, πότερον ἄμεινον εἶναι ἀδίκως ἀποθανεῖν ἢ ἀδίκως σώζειν τὸν ἐπιβεβουλευκότα; οὐδεὶς οὕτως, οἶμαι, ἀνόητός ἐστιν ὃς οὐκ ἂν προτιμήσειε ζῆν μᾶλλον ἢ ζων τοὺς ἐχθροὺς ἀπολωλέναι. καίτοι πόσους ἐγὼ καὶ τῶν ἐπιχειρησάντων μοι καὶ φανερῶς ἐληλεγμένων ὅμως ἔσωσα; οἷον Ἄκανθον τουτονὶ καὶ Τιμοκράτη καὶ Λεωγόραν τὸν ἀδελφὸν αὐτοῦ, παλαιᾶς συνηθείας τῆς πρὸς αὐτοὺς μνημονεύσας.\nὅταν δὲ βουληθῆτε τοὐμὸν εἰδέναι, τοὺς εἰσφοιτῶντας εἰς Ἀκράγαντα ξένους ἐρωτήσατε ὁποῖος ἐγὼ περὶ αὐτούς εἰμι καὶ εἰ φιλανθρώπως προσφέρομαι τοῖς καταίρουσιν, ὅς γε καὶ σκοποὺς ἐπὶ τῶν λιμένων ἔχω καὶ πευθῆνας, τίνες ὅθεν καταπεπλεύκασιν, ὡς κατʼ ἀξίαν τιμῶν ἀποπέμποιμι αὐτούς. ἔνιοι δὲ καὶ ἐξεπίτηδες φοιτῶσι παρʼ ἐμέ, οἱ σοφώτατοι τῶν Ἑλλήνων, καὶ οὐ φεύγουσι τὴν συνουσίαν τὴν ἐμήν, ὥσπερ ἀμέλει καὶ πρῴην ὁ σοφὸς Πυθαγόρας ἧκεν ὡς ἡμᾶς, ἄλλα μὲν ὑπὲρ ἐμοῦ ἀκηκοώς· ἐπεὶ δὲ ἐπειράθη, ἀπῆλθεν ἐπαινῶν με τῆς δικαιοσύνης καὶ ἐλεῶν τῆς ἀναγκαίας ὠμότητος. εἶτα οἴεσθε τὸν πρὸς τοὺς ὀθνείους φιλάνθρωπον οὕτως ἂν πικρῶς τοῖς οἰκείοις προσφέρεσθαι, εἰ μή τι διαφερόντως ἠδίκητο;\nταῦτα μὲν οὖν ὑπὲρ ἐμαυτοῦ ἀπολελόγημαι ὑμῖν, ἀληθῆ καὶ δίκαια καὶ ἐπαίνου μᾶλλον, ὡς ἐμαυτὸν πείθω, ἢ μίσους ἄξια. ὑπὲρ δὲ τοῦ ἀναθήματος καιρὸς ὑμᾶς ἀκοῦσαι ὅθεν καὶ ὅπως τὸν ταῦρον τοῦτον ἐκτησάμην, οὐκ ἐκδοὺς αὐτὸς τῷ ἀνδριαντοποιῷ — μὴ γὰρ οὕτω μανείην, ὡς τοιούτων ἐπιθυμῆσαι κτημάτων — ἀλλὰ Περίλαος ἦν τις ἡμεδαπός, χαλκεὺς μὲν ἀγαθός, πονηρὸς δὲ ἄνθρωπος. οὗτος πάμπολυ τῆς ἐμῆς γνώμης διημαρτηκὼς ᾤετο χαριεῖσθαί μοι, εἰ καινήν τινα κόλασιν ἐπινοήσειεν, ὡς ἐξ ἅπαντος κολάζειν ἐπιθυμοῦντι. καὶ δὴ κατασκευάσας τὸν βοῦν ἧκέ μοι κομίζων κάλλιστον ἰδεῖν καὶ πρὸς τὸ ἀκριβέστατον εἰκασμένον· κινήσεως γὰρ αὐτῷ καὶ μυκηθμοῦ ἔδει μόνον πρὸς τὸ καὶ ἔμψυχον εἶναι δοκεῖν. ʼἰδὼν δὲ ἀνέκραγον εὐθύς, ἄξιον τὸ κτῆμα τοῦ Πυθίου, πεμπτέος ὁ ταῦρος τῷ θεῷ. ὁ δὲ Περίλαος παρεστώς, Τί δʼ εἰ μάθοις, ἔφη, τὴν σοφίαν τὴν ἐν αὐτῷ καὶ τὴν χρείαν ἣν παρέχεται; καὶ ἀνοίξας ἅμα τὸν ταῦρον κατὰ τὰ νῶτα, Ἤν τινα, ἔφη, κολάζειν ἐθέλῃς, ἐμβιβάσας εἰς τὸ μηχάνημα τοῦτο καὶ κατακλείσας προστιθέναι μὲν τοὺς αὐλοὺς τούσδε πρὸς τοὺς μυξωτῆρας τοῦ βοός, πῦρ δὲ ὑποκαίειν κελεύειν, καὶ ὁ μὲν οἰμώξεται καὶ βοήσεται ἀλήκτοις ταῖς ὀδύναις ἐχόμενος, ἡ βοὴ δὲ διὰ τῶν αὐλῶν μέλη σοι ἀποτελέσει οἷα λιγυρώτατα καὶ ἐπαυλήσει θρηνῶδες καὶ μυκήσεται γοερώτατον, ὡς τὸν μὲν κολάζεσθαι, σὲ δὲ τέρπεσθαι μεταξὺ καταυλούμενον.\nἐγὼ δὲ ὡς τοῦτο ἤκουσα, ἐμυσάχθην τὴν κακομηχανίαν τοῦ ἀνδρὸς καὶ τὴν ἐπίνοιαν ἐμίσησα τοῦ κατασκευάσματος καὶ οἰκείαν αὐτῷ τιμωρίαν ἐπέθηκα· καί, Ἄγε δή, ἔφην, ὦ Περίλαε, εἰ μὴ κενὴ ἄλλως ὑπόσχεσις ταῦτά ἐστι, δεῖξον ἡμῖν αὐτὸς εἰσελθὼν τὴν ἀλήθειαν τῆς τέχνης καὶ μίμησαι τοὺς βοῶντας, ἵνʼ εἰδῶμεν εἰ καὶ ἃ φὴς μέλη διὰ τῶν αὐλῶν φθέγγεται. πείθεται μὲν ταῦτα ὁ Περίλαος, ἐγὼ δέ, ἐπεὶ ἔνδον ἦν, κατακλείσας αὐτὸν πῦρ ὑφάπτειν ἐκέλευον, Ἀπολάμβανε, εἰπών, τὸν ἄξιον μισθὸν τῆς θαυμαστῆς σου τέχνης, ἵνʼ ὁ διδάσκαλος τῆς μουσικῆς πρῶτος αὐτὸς αὐλῇς. καὶ ὁ μὲν δίκαια ἔπασχεν ἀπολαύων τῆς αὑτοῦ εὐμηχανίας· ἐγὼ δὲ ἔτι ἔμπνουν καὶ ζῶντα τὸν ἄνδρα ἐξαιρεθῆναι κελεύσας, ὡς μὴ μιάνειε τὸ ἔργον ἐναποθανών, ἐκεῖνον μὲν ἄταφον κατὰ κρημνῶν ῥίπτειν ἐκέλευσα, καθήρας δὲ τὸν βοῦν ἀνέπεμψα ὑμῖν ἀνατεθησόμενον τῷ θεῷ. καὶ ἐπιγράψαι γε ἐπʼ αὐτῷ ἐκέλευσα τὴν πᾶσαν διήγησιν, τοῦ ἀνατιθέντος ἐμοῦ τοὔνομα, τὸν τεχνίτην τὸν Περίλαον, τὴν ἐπίνοιαν τὴν ἐκείνου, τὴν δικαιοσύνην τὴν ἐμήν, τὴν πρέπουσαν τιμωρίαν, τὰ τοῦ σοφοῦ χαλκέως μέλη, τὴν πρώτην πεῖραν τῆς μουσικῆς.\nὑμεῖς δέ, ὦ Δελφοί, δίκαια ποιήσετε θύσαντες μὲν ὑπὲρ ἐμοῦ μετὰ τῶν πρέσβεων, ἀναθέντες δὲ τὸν ταῦρον ἐν καλῷ τοῦ ἱεροῦ, ὡς πάντες εἰδεῖεν οἷος ἐγὼ πρὸς τοὺς πονηρούς εἰμι καὶ ὅπως ἀμύνομαι τὰς περιττὰς ἐς κακίαν ἐπιθυμίας αὐτῶν. ἱκανὸν γοῦν καὶ τοῦτο μόνον δηλῶσαί μου τὸν τρόπον, Περίλαος κολασθεὶς καὶ ὁ ταῦρος ἀνατεθεὶς καὶ μηκέτι φυλαχθεὶς πρὸς ἄλλων κολαζομένων αὐλήματα μηδὲ μελῳδήσας ἄλλο ἔτι πλὴν μόνα τὰ τοῦ τεχνίτου μυκήματα, καὶ ὅτι ἐν μόνῳ αὐτῷ καὶ πεῖραν ἔλαβον τῆς τέχνης καὶ κατέπαυσα τὴν ἄμουσον ἐκείνην καὶ ἀπάνθρωπον ᾠδήν. καὶ τὰ μὲν παρόντα ταῦτα παρʼ ἐμοῦ τῷ θεῷ· ἀναθήσω δὲ καὶ ἄλλα πολλάκις, ἐπειδάν μοι παράσχῃ μηκέτι δεῖσθαι κολάσεων.\nταῦτα μέν, ὦ Δελφοί, τὰ παρὰ τοῦ Φαλάριδος, ἀληθῆ πάντα καὶ οἷα ἐπράχθη ἕκαστα, καὶ δίκαιοι ἂν εἴημεν πιστεύεσθαι ὑφʼ ὑμῶν μαρτυροῦντες, ὡς ἂν καὶ εἰδότες καὶ μηδεμίαν τοῦ ψεύδεσθαι νῦν αἰτίαν ἔχοντες. εἰ δὲ δεῖ καὶ δεηθῆναι ὑπὲρ ἀνδρὸς μάτην πονηροῦ δοκοῦντος καὶ ἄκοντος κολάζειν ἠναγκασμένου, ἱκετεύομεν ὑμᾶς ἡμεῖς οἱ Ἀκραγαντῖνοι Ἕλληνές τε ὄντες καὶ τὸ ἀρχαῖον Δωριεῖς, προσέσθαι τὸν ἄνδρα φίλον εἶναι ἐθέλοντα καὶ πολλὰ καὶ δημοσίᾳ καὶ ἰδίᾳ ἕκαστον ὑμῶν εὖ ποιῆσαι ὡρμημένον. λάβετε οὖν αὐτοὶ τὸν ταῦρον καὶ ἀνάθετε καὶ εὔξασθε ὑπέρ τε τῆς Ἀκράγαντος καὶ ὑπὲρ αὐτοῦ Φαλάριδος, καὶ μήτε ἡμᾶς ἀπράκτους ἀποπέμψητε μήτε ἐκεῖνον ὑβρίσητε μήτε τὸν θεὸν ἀποστερήσητε καλλίστου τε ἅμα καὶ δικαιοτάτου ἀναθήματος.\nοὔτε Ἀκραγαντίνων, ὦ ἄνδρες Δελφοί, πρόξενος ὢν οὔτε ἰδιόξενος αὐτοῦ Φαλάριδος οὔτʼ ἄλλην ἔχων πρὸς αὐτὸν ἢ εὐνοίας ἰδίαν αἰτίαν ἢ μελλούσης φιλίας ἐλπίδα, τῶν δὲ πρέσβεων ἀκούσας τῶν ἡκόντων παρʼ αὐτοῦ ἐπιεικῆ καὶ μέτρια διεξιόντων, καὶ τὸ εὐσεβὲς ἅμα καὶ τὸ κοινῇ συμφέρον καὶ μάλιστα τὸ Δελφοῖς πρέπον προορώμενος ἀνέστην παραινέσων ὑμῖν μήτε ὑβρίζειν ἄνδρα δυνάστην εὐσεβοῦντα μήτε ἀνάθημα ἤδη τῷ θεῷ καθωμολογημένον ἀπαλλοτριοῦν, καὶ ταῦτα τριῶν τῶν μεγίστων ὑπόμνημα εἰς ἀεὶ γενησόμενον, τέχνης καλλίστης καὶ ἐπινοίας κακίστης καὶ δικαίας κολάσεως.\nἐγὼ μὲν οὖν καὶ τὸ ἐνδοιάσαι ὑμᾶς ὅλως περὶ τούτου καὶ ἡμῖν προθεῖναι τὴν διάσκεψιν, εἰ χρὴ δέχεσθαι τὸ ἀνάθημα ἢ ὀπίσω αὖθις ἀποπέμπειν, ἀνόσιον ἤδη εἶναι νομίζω, μᾶλλον δὲ οὐδʼ ὑπερβολὴν ἀσεβείας ἀπολελοιπέναι· οὐδὲν γὰρ ἀλλʼ ἢ ἱεροσυλία τὸ πρᾶγμά ἐστι μακρῷ τῶν ἄλλων χαλεπωτέρα, ὅσῳ τοῦ τὰ ἤδη ἀνατεθέντα συλᾶν τὸ μηδὲ τὴν ἀρχὴν τοῖς ἀνατιθέναι βουλομένοις ἐπιτρέπειν ἀσεβέστερον.\nδέομαι δὲ ὑμῶν Δελφὸς καὶ αὐτὸς ὢν καὶ τὸ ἴσον μετέχων τῆς τε δημοσίας εὐκλείας, εἰ φυλάττοιτο, καὶ τῆς ἐναντίας δόξης, εἰ ἐκ τῶν παρόντων προσγένοιτο, μήτʼ ἀποκλείειν τὸ ἱερὸν τοῖς εὐσεβοῦσι μήτε τὴν πόλιν πρὸς ἅπαντας ἀνθρώπους διαβάλλειν ὡς τὰ πεμπόμενα τῷ θεῷ συκοφαντοῦσαν καὶ ψήφῳ καὶ δικαστηρίῳ δοκιμάζουσαν τοὺς ἀνατιθέντας· οὐδεὶς γὰρ ἔτι ἀναθεῖναι τολμήσειεν ἂν εἰδὼς οὐ προσησόμενον τὸν θεὸν ὅ τι ἂν μὴ πρότερον Δελφοῖς δοκῇ.\nὁ μὲν οὖν Πύθιος τὴν δικαίαν ἤδη περὶ τοῦ ἀναθήματος ψῆφον ἤνεγκεν εἰ γοῦν ἐμίσει τὸν Φάλαριν ἢ τὸ δῶρον αὐτοῦ ἐμυσάττετο, ῥᾴδιον ἦν ἐν τῷ Ἰονίῳ μέσῳ καταδῦσαι αὐτὸ μετὰ τῆς ἀγούσης ὁλκάδος, ὁ δὲ πολὺ τοὐναντίον ἐν εὐδίᾳ τε διαπεραιωθῆναι, ὥς φασι, παρέσχεν αὐτοῖς καὶ σῶς ἐς τὴν Κίρραν κατᾶραι.\nᾧ καὶ δῆλον ὅτι προσίεται τὴν τοῦ μονάρχου εὐσέβειαν. χρὴ δὲ καὶ ὑμᾶς τὰ αὐτὰ ἐκείνῳ ψηφισαμένους προσθεῖναι καὶ τὸν ταῦρον τουτονὶ τῷ ἄλλῳ κόσμῳ τοῦ ἱεροῦ· ἐπεὶ πάντων ἂν εἴη τοῦτο ἀτοπώτατον, πέμψαντά τινα μεγαλοπρεπὲς οὕτω δῶρον θεῷ τὴν καταδικάζουσαν ἐκ τοῦ ἱεροῦ ψῆφον λαβεῖν καὶ μισθὸν κομίσασθαι τῆς εὐσεβείας τὸ κεκρίσθαι μηδὲ τοῦ ἀνατιθέναι ἄξιον.\nὉ μὲν οὖν τἀναντία μοι ἐγνωκώς, καθάπερ ἐκ τοῦ Ἀκράγαντος ἄρτι καταπεπλευκώς, σφαγὰς τινας καὶ βίας καὶ ἁρπαγὰς καὶ ἀπαγωγὰς ἐτραγῴδει τοῦ τυράννου μόνον οὐκ αὐτόπτης γεγενῆσθαι λέγων, ὃν ἴσμεν οὐδʼ ἄχρι τοῦ πλοίου ἀποδεδημηκότα. χρὴ δὲ τὰ μὲν τοιαῦτα μηδὲ τοῖς πεπονθέναι φάσκουσιν πάνυ πιστεύειν διηγουμένοις — ἄδηλον γὰρ εἰ ἀληθῆ λέγουσιν — οὐχ ὅπως αὐτοὺς ἃ μὴ ἐπιστάμεθα κατηγορεῖν.\nεἰ δʼ οὖν τι καὶ πέπρακται τοιοῦτον ἐν Σικελίᾳ, τοῦτʼ οὐ Δελφοῖς ἀναγκαῖον πολυπραγμονεῖν, εἰ μὴ ἀντὶ ἱερέων ἤδη δικασταὶ εἶναι ἀξιοῦμεν καί, δέον θύειν καὶ τἆλλα θεραπεύειν τὸν θεὸν καὶ συνανατιθέναι εἰ πέμψειέ τις, σκοποῦντες καθήμεθα εἴ τινες τῶν ὑπὲρ τὸν Ἰόνιον δικαίως ἢ ἀδίκως τυραννοῦνται.\nκαὶ τὰ μὲν τῶν ἄλλων ἐχέτω ὅπῃ βούλεται· ἡμῖν δὲ ἀναγκαῖον, οἶμαι, τὰ ἡμέτερα αὐτῶν εἰδέναι, ὅπως τε πάλαι διέκειτο καὶ ὅπως νῦν ἔχει καὶ τί ποιοῦσι λῷον ἔσται· ὅτι μὲν δὴ ἐν κρημνοῖς τε οἰκοῦμεν αὐτοὶ καὶ πέτρας γεωργοῦμεν, οὐχ Ὅμηρον χρὴ περιμένειν δηλώσοντα ἡμῖν, ἀλλʼ ὁρᾶν πάρεστι ταῦτα. καὶ ὅσον ἐπὶ τῇ γῇ, βαθεῖ λιμῷ ἀεὶ συνῆμεν ἄν, τὸ δʼ ἱερὸν καὶ ὁ Πύθιος καὶ τὸ χρηστήριον καὶ οἱ θύοντες καὶ οἱ εὐσεβοῦντες, ταῦτα Δελφῶν τὰ πεδία, ταῦτα ἡ πρόσοδος, ἐντεῦθεν ἡ εὐπορία, ἐντεῦθεν αἱ τροφαὶ — χρὴ γὰρ τἀληθῆ πρός γε ἡμᾶς αὐτοὺς λέγειν — καὶ τὸ λεγόμενον ὑπὸ τῶν ποιητῶν, ἄσπαρτα ἡμῖν καὶ ἀνήροτα φύεται τὰ πάντα ʼὑπὸ γεωργῷ τῷ θεῷ, ὃς οὐ μόνον τὰ παρὰ τοῖς Ἕλλησιν ἀγαθὰ γιγνόμενα παρέχει, ἀλλʼ εἴ τι ἐν Φρυξὶν ἢ Λυδοῖς ἢ Πέρσαις ἢ Ἀσσυρίοις ἢ Φοίνιξιν ἢ Ἰταλιώταις ἢ Ὑπερβορέοις αὐτοῖς, πάντα ἐς Δελφοὺς ἀφικνεῖται. καὶ τὰ δεύτερα μετὰ τὸν θεὸν ἡμεῖς τιμώμεθα ὑφʼ ἁπάντων καὶ εὐποροῦμεν καὶ εὐδαιμονοῦμεν· ταῦτα τὸ ἀρχαῖον, ταῦτα τὸ μέχρι νῦν καὶ μὴ παυσαίμεθά γε οὕτω βιοῦντες.\nμέμνηται δὲ οὐδεὶς πώποτε ψῆφον ὑπὲρ ἀναθήματος παρʼ ἡμῖν ἀναδοθεῖσαν οὐδὲ κωλυθέντα τινὰ θύειν ἢ ἀνατιθέναι. καὶ διὰ τοῦτʼ, οἶμαι, καὶ αὐτὸ εἰς ὑπερβολὴν ηὔξηται τὸ ἱερὸν καὶ ὑπερπλουτεῖ ἐν τοῖς ἀναθήμασιν. δεῖ τοίνυν μηδʼ ἐν τῷ παρόντι καινοτομεῖν μηδὲν μηδὲ παρὰ τὰ πάτρια νόμον καθιστάναι, φυλοκρινεῖν τὰ ἀναθήματα καὶ γενεαλογεῖν τὰ πεμπόμενα, ὅθεν καὶ ἀφʼ ὅτου καὶ ὁποῖα, δεξαμένους δὲ ἀπραγμόνως ἀνατιθέναι ὑπηρετοῦντας ἀμφοῖν, καὶ τῷ θεῷ καὶ τοῖς εὐσεβέσι.\nδοκεῖτε δέ μοι, ὦ ἄνδρες Δελφοί, ἄριστα βουλεύσεσθαι περὶ τῶν παρόντων, εἰ λογίσαισθε ὑπὲρ ὅσων καὶ ἡλίκων ἐστὶν ἡ σκέψις, πρῶτον μὲν ὑπὲρ τοῦ θεοῦ καὶ τοῦ ἱεροῦ καὶ θυσιῶν καὶ ἀναθημάτων καὶ ἐθῶν ἀρχαίων καὶ θεσμῶν παλαιῶν καὶ δόξης τοῦ μαντείου, ἔπειτα ὑπὲρ τῆς πόλεως ὅλης καὶ τῶν συμφερόντων τῷ τε κοινῷ ἡμῶν καὶ ἰδίᾳ ἑκάστῳ Δελφῶν, ἐπὶ πᾶσι δὲ τῆς παρὰ πᾶσιν ἀνθρώποις εὐκλείας ἢ κακοδοξίας· τούτων γὰρ οὐκ οἶδα εἴ τι μεῖζον, εἰ σωφρονεῖτε, ἢ ἀναγκαιότερον ἡγήσαισθε ἄν.\nπερὶ μὲν οὖν ὧν βουλευόμεθα, ταῦτά ἐστιν, οὐ Φάλαρις τύραννος εἷς οὐδʼ ὁ ταῦρος οὗτος οὐδὲ χαλκὸς μόνον, ἀλλὰ πάντες βασιλεῖς καὶ πάντες δυνάσται, ὅσοι νῦν χρῶνται τῷ ἱερῷ, καὶ χρυσὸς καὶ ἄργυρος καὶ ὅσα ἄλλα τίμια, πολλάκις ἀνατεθησόμενα τῷ θεῷ· πρῶτον μὲν γὰρ τὸ κατὰ τὸν θεὸν ἐξετασθῆναι ἄξιον.\nτίνος οὖν ἕνεκα μὴ ὡς ἀεὶ μηδὲ ὡς πάλαι τὰ περὶ τῶν ἀναθημάτων ποιήσωμεν; ἢ τί μεμφόμενοι τοῖς παλαιοῖς ἔθεσιν καινοτομήσωμεν; καὶ ὃ μηδὲ πώποτε, ἀφʼ οὗ τὴν πόλιν οἰκοῦμεν καὶ ὁ Πύθιος χρᾷ καὶ ὁ τρίπους φθέγγεται καὶ ἡ ἱέρεια ἐμπνεῖται, γεγένηται παρʼ ἡμῖν, νῦν καταστησώμεθα, κρίνεσθαι καὶ ἐξετάζεσθαι τοὺς ἀνατιθέντας; καὶ μὴν ἐξ ἐκείνου μὲν τοῦ παλαιοῦ ἔθους, τοῦ ἀνέδην καὶ πᾶσιν ἐξεῖναι, ὁρᾶτε ὅσων ἀγαθῶν ἐμπέπλησται τὸ ἱερόν, ἁπάντων ἀνατιθέντων καὶ ὑπὲρ τὴν ὑπάρχουσαν δύναμιν ἐνίων δωρουμένων τὸν θεόν.\nεἰ δʼ ὑμᾶς αὐτοὺς δοκιμαστὰς καὶ ἐξεταστὰς ἐπιστήσετε τοῖς ἀναθήμασιν, ὀκνῶ μὴ ἀπορήσωμεν τῶν δοκιμασθησομένων ἔτι, οὐδενὸς ὑπομένοντος ὑπόδικον αὑτὸν καθιστάναι, καὶ ἀναλίσκοντα καὶ καταδαπανῶντα παρʼ αὑτοῦ κρίνεσθαι καὶ ὑπὲρ τῶν ὅλων κινδυνεύειν. ἢ τίνι βιωτόν, εἰ κριθήσεται τοῦ ἀνατιθέναι ἀνάξιος;\n","locs":[{"loc":"urn:cts:greekLit:tlg0062.tlg001:1.1","start":0,"length":879},{"loc":"urn:cts:greekLit:tlg0062.tlg001:1.2","start":879,"length":850},{"loc":"urn:cts:greekLit:tlg0062.tlg001:1.3","start":1729,"length":1031},{"loc":"urn:cts:greekLit:tlg0062.tlg001:1.4","start":2760,"length":919},{"loc":"urn:cts:greekLit:tlg0062.tlg001:1.5","start":3679,"length":784},{"loc":"urn:cts:greekLit:tlg0062.tlg001:1.6","start":4463,"length":1154},{"loc":"urn:cts:greekLit:tlg0062.tlg001:1.7","start":5617,"length":607},{"loc":"urn:cts:greekLit:tlg0062.tlg001:1.8","start":6224,"length":1112},{"loc":"urn:cts:greekLit:tlg0062.tlg001:1.9","start":7336,"length":731},{"loc":"urn:cts:greekLit:tlg0062.tlg001:1.10","start":8067,"length":679},{"loc":"urn:cts:greekLit:tlg0062.tlg001:1.11","start":8746,"length":1296},{"loc":"urn:cts:greekLit:tlg0062.tlg001:1.12","start":10042,"length":1056},{"loc":"urn:cts:greekLit:tlg0062.tlg001:1.13","start":11098,"length":660},{"loc":"urn:cts:greekLit:tlg0062.tlg001:1.14","start":11758,"length":712},{"loc":"urn:cts:greekLit:tlg0062.tlg001:2.1","start":12470,"length":555},{"loc":"urn:cts:greekLit:tlg0062.tlg001:2.2","start":13025,"length":385},{"loc":"urn:cts:greekLit:tlg0062.tlg001:2.3","start":13410,"length":437},{"loc":"urn:cts:greekLit:tlg0062.tlg001:2.4","start":13847,"length":296},{"loc":"urn:cts:greekLit:tlg0062.tlg001:2.5","start":14143,"length":357},{"loc":"urn:cts:greekLit:tlg0062.tlg001:2.6","start":14500,"length":388},{"loc":"urn:cts:greekLit:tlg0062.tlg001:2.7","start":14888,"length":297},{"loc":"urn:cts:greekLit:tlg0062.tlg001:2.8","start":15185,"length":986},{"loc":"urn:cts:greekLit:tlg0062.tlg001:2.9","start":16171,"length":465},{"loc":"urn:cts:greekLit:tlg0062.tlg001:2.10","start":16636,"length":476},{"loc":"urn:cts:greekLit:tlg0062.tlg001:2.11","start":17112,"length":298},{"loc":"urn:cts:greekLit:tlg0062.tlg001:2.12","start":17410,"length":512},{"loc":"urn:cts:greekLit:tlg0062.tlg001:2.13","start":17922,"length":302}]}
{"id":"urn:cts:greekLit:tlg0062.tlg002.1st1K-grc1","text":"τῶν σοφῶν ἐκείνους μάλιστα ἔγωγέ φημι δεῖν ἐπαινεῖν, ὁπόσοι μὴ λόγους μόνον δεξιοὺς παρέσχοντο ὑπὲρ τῶν πραγμάτων ἑκάστων, ἀλλὰ καὶ ἔργοις ὁμοίοις τὰς τῶν λόγων ὑποσχέσεις ἐπιστώσαντο. καὶ γὰρ τῶν ἰατρῶν ὅ γε νοῦν ἔχων οὐ τοὺς ἄριστα ὑπὲρ τῆς τέχνης εἰπεῖν δυναμένοις μεταστέλλεται νοσῶν, ἀλλὰ τοὺς πρᾶξαί τι κατʼ αὐτὴν μεμελετηκότας. ἀμείνων δὲ καὶ μουσικός, οἶμαι, τοῦ διακρίνειν ῥυθμοὺς καὶ ἁρμονίας ἐπισταμένου ὁ καὶ ψᾶλαι καὶ κιθαρίσαι αὐτὸς δυνάμενος. τί γὰρ ἄν σοι τῶν στρατηγῶν λέγοιμι τοὺς εἰκότως ἀρίστους κριθέντας, ὅτι οὐ τάττειν μόνον καὶ παραινεῖν ἦσαν ἀγαθοί, ἀλλὰ καὶ προμάχεσθαι τῶν ἄλλων καὶ χειρὸς ἔργα ἐπιδείκνυσθαι; οἷον πάλαι μὲν Ἀγαμέμνονα καὶ Ἀχιλλέα, τῶν κάτω δὲ τὸν Ἀλέξανδρον καὶ Πύρρον ἴσμεν γεγονότας.\nπρὸς δὴ τί ταῦτʼ ἔφην; οὐ γὰρ ἄλλως ἱστορίαν ἐπιδείκνυσθαι βουλόμενος ἐπεμνήσθην αὐτῶν, ἀλλʼ ὅτι καὶ τῶν μηχανικῶν ἐκείνους ἄξιον θαυμάζειν, ὁπόσοι ἐν τῇ θεωρίᾳ λαμπροὶ γενόμενοι καὶ μνημόσυνα ὅμως τῆς τέχνης καὶ παραδείγματα τοῖς μετʼ αὐτοὺς κατέλιπον· ἐπεὶ οἵ γε τοῖς λόγοις μόνοις ἐγγεγυμνασμένοι σοφισταὶ ἂν εἰκότως μᾶλλον ἢ σοφοὶ καλοῖντο. τοιοῦτον ἀκούομεν τὸν Ἀρχιμήδη γενέσθαι καὶ τὸν Κνίδιον Σώστρατον, τὸν μὲν Πτολεμαίῳ χειρωσάμενον τὴν Μέμφιν ἄνευ πολιορκίας ἀποστροφῇ καὶ διαιρέσει τοῦ ποταμοῦ, τὸν δὲ τὰς τῶν πολεμίων τριήρεις καταφλέξαντα τῇ τέχνῃ. καὶ Θαλῆς δὲ ὁ Μιλήσιος πρὸ αὐτῶν ὑποσχόμενος Κροίσῳ ἄβροχον διαβιβάσειν τὸν στρατὸν ἐπινοίᾳ κατόπιν τοῦ στρατοπέδου μιᾷ νυκτὶ τὸν Ἅλυν περιήγαγεν, οὐ μηχανικὸς οὗτος γενόμενος, σοφὸς δὲ καὶ ἐπινοῆσαι καὶ συνεῖναι πιθανώτατος. τὸ μὲν γὰρ τοῦ Ἐπειοῦ πάνυ ἀρχαῖον, ὃς οὐ μόνον τεχνήσασθαι τοῖς Ἀχαιοῖς τὸν ἵππον, ἀλλὰ καὶ συγκαταβῆναι αὐτοῖς ἐς αὐτὸν λέγεται.\nἐν δὴ τούτοις καὶ Ἱππίου τουτουὶ τοῦ καθʼ ἡμᾶς μεμνῆσθαι ἄξιον, ἀνδρὸς λόγοις μὲν παρʼ ὅντινα βούλει τῶν πρὸ αὐτοῦ γεγυμνασμένου καὶ συνεῖναί τε ὀξέος καὶ ἑρμηνεῦσαι σαφεστάτου, τὰ δὲ ἔργα πολὺ τῶν λόγων ἀμείνω παρεχομένου καὶ τὴν τῆς τέχνης ὑπόσχεσιν ἀποπληροῦντος, οὐκ ἐν τοιαύταις μὲν ὑποθέσεσιν ἐν αἷς οἱ πρὸ αὐτοῦ πρῶτοι γενέσθαι εὐτύχησαν, κατὰ δὲ τὸν γεωμετρικὸν λόγον ἐπὶ τῆς δοθείσης, φασίν, εὐθείας τὸ τρίγωνον ἀκριβῶς συνισταμένου. καίτοι τῶν γε ἄλλων ἕκαστος ἕν τι τῆς ἐπιστήμης ἔργον ἀποτεμόμενος ἐν ἐκείνῳ εὐδοκιμήσας εἶναί τις ὅμως ἕδοξεν, ὁ δὲ μηχανικῶν τε ὢν τὰ πρῶτα καὶ γεωμετρικῶν, ἔτι δὲ ἁρμονικῶν καὶ μουσικῶν φαίνεται, καὶ ὅμως ἕκαστον τούτων οὕτως ἐντελῶς δείκνυσιν ὡς ἓν αὐτὸ μόνον ἐπιστάμενος. τὴν μὲν γὰρ περὶ ἀκτίνων καὶ ἀνακλάσεων καὶ κατόπτρων θεωρίαν, ἔτι δὲ ἀστρονομίαν, ἐν ᾗ παῖδας τοὺς πρὸ αὐτοῦ ἀπέφηνεν, οὐκ ὀλίγου χρόνου ἂν εἴη ἐπαινεῖν.\nἃ δὲ ἔναγχος ἰδὼν αὐτοῦ τῶν ἔργων κατεπλάγην, οὐκ ὀκνήσω εἰπεῖν· κοινὴ μὲν γὰρ ἡ ὑπόθεσις κὰν τῷ καθʼ ἡμᾶς βίῳ πάνυ πολλή, βαλανείου κατασκευή· ἡ περίνοια δὲ καὶ ἐν τῷ κοινῷ τούτῳ σύνεσις θαυμαστή. τόπος μὲν ἦν οὐκ ἐπίπεδος, ἀλλὰ πάνυ προσάντης καὶ ὄρθιος, ὃν παραλαβὼν κατὰ θάτερα εἰς ὑπερβολὴν ταπεινόν, ἰσόπεδον θάτερον θατέρῳ ἀπέφηνεν, κρηπῖδα μὲν βεβαιοτάτην ἅπαντι τῷ ἔργῳ βαλόμενος καὶ θεμελίων θέσει τὴν τῶν ἐπιτιθεμένων ἀσφάλειαν ἐμπεδωσάμενος, ὕψεσι δὲ πάνυ ἀποτόμοις καὶ πρὸς ἀσφάλειαν συνεχομένοις τὸ ὅλον κρατυνάμενος· τὰ δὲ ἐποικοδομηθέντα τῷ τε τοῦ τόπου μεγέθει σύμμετρα καὶ τῷ εὐλόγῳ τῆς κατασκευῆς ἁρμοδιώτατα καὶ τὸν τῶν φώτων λόγον φυλάττοντα.\nπυλὼν μὲν ὑψηλὸς ἀναβάσεις πλατείας ἔχων, ὑπτίας μᾶλλον ἢ ὀρθίας πρὸς τὴν τῶν ἀνιόντων εὐμάρειαν· εἰσιόντα δὲ τοῦτον ἐκδέχεται κοινὸς οἶκος εὐμεγέθης, ἱκανὴν ἔχων ὑπηρέταις καὶ ἀκολούθοις διατριβήν, ἐν ἀριστερᾷ δὲ τὰ ἐς τρυφὴν παρεσκευασμένα οἰκήματα, βαλανείῳ δʼ οὖν καὶ ταῦτα πρεπωδέστατα, χαρίεσσαι καί φωτὶ πολλῷ καταλαμπόμεναι ὑποχωρήσεις, εἶτʼ ἐχόμενος αὐτῶν οἶκος, περιττὸς μὲν ὡς πρὸς τὸ λουτρόν, ἀναγκαῖος δὲ ὡς πρὸς τὴν τῶν εὐδαιμονεστέρων ὑποδοχήν. μετὰ δὲ τοῦτον ἑκατέρωθεν διαρκεῖς τοῖς ἀποδυομένοις ἀποθέσεις, καὶ μέσος οἶκος ὕψει τε ὑψηλότατος καὶ φωτὶ φαιδρότατος, ψυχροῦ ὕδατος ἔχων τρεῖς κολυμβήθρας, Λακαίνῃ λίθῳ κεκοσμημένος, καὶ εἰκόνες ἐν αὐτῷ λίθου λευκοῦ τῆς ἀρχαίας ἐργασίας, ἡ μὲν Ὑγιείας, ἡ δὲ Ἀσκληπιοῦ.\nἐξελθόντας δὲ ὑποδέχεται ἠρέμα χλιαινόμενος οἶκος οὐκ ἀπηνεῖ τῇ θέρμῃ προαπαντῶν, ἐπιμήκης. ἀμφιστρόγγυλος, μεθʼ ὃν ἐν δεξιᾷ οἶκος εὖ μάλα φαιδρός, ἀλείψασθαι προσηνῶς παρεχόμενος, ἑκατέρωθεν εἰσόδους ἔχων Φρυγίῳ λίθῳ κεκαλλωπισμένας, τοὺς ἀπὸ παλαίστρας εἰσιόντας δεχόμενος. εἶτʼ ἐπὶ τούτῳ ἄλλος οἶκος οἴκων ἁπάντων κάλλιστος, στῆναί τε καὶ ἐγκαθίζεσθαι προσηνέστατος καὶ ἐμβραδῦναι ἀβλαβέστατος καὶ ἐγκυλίσασθαι ὠφελιμώτατος, Φρυγίου καὶ αὐτὸς εἰς ὀροφὴν ἄκραν ἀποστίλβων. ἑξῆς δὲ ὁ θερμὸς ὑποδέχεται διάδρομος Νομάδι λίθῳ διακεκολλημένος. ὁ δὲ ἔνδον οἶκος κάλλιστος, φωτός τε πολλοῦ ἀνάμεστος καὶ ὡς πορφύρᾳ διηνθισμένος. τρεῖς καὶ οὗτος θερμὰς πυέλους παρέχεται.\nλουσαμένῳ δὲ ἔνεστί σοι μὴ τὴν διὰ τῶν αὐτῶν οἴκων αὖθις ἐπανιέναι, ἀλλὰ ταχεῖαν τὴν ἐπὶ τὸ ψυχρὸν διʼ ἠρέμα θερμοῦ οἰκήματος, καὶ ταῦτα πάντα ὑπὸ φωτὶ μεγάλῳ καὶ πολλῇ τῇ ἔνδον ἡμέρᾳ. ὕψη πρὸς τούτοις ἀνάλογα καὶ πλάτη τοῖς μήκεσι σύμμετρα καὶ πανταχοῦ πολλὴ χάρις καὶ Ἀφροδίτη ἐπανθεῖ· κατὰ γὰρ τὸν καλὸν Πίνδαρον, ἀρχομένου ἔργου πρόσωπον χρὴ θέμεν τηλαυγές. τοῦτο δʼ ἂν εἴη ἐκ τῆς αὐγῆς μάλιστα καὶ τοῦ φέγγους καὶ τῶν φωταγωγῶν μεμηχανημένον. ὁ γὰρ σοφὸς ὡς ἀληθῶς Ἱππίας τὸν μὲν ψυχροδόχον οἶκον εἰς βορρᾶν προσκεχωρηκότα ἐποίησεν, οὐκ ἄμοιρον οὐδὲ τοῦ μεσημβρινοῦ ἀέρος· τοὺς δὲ πολλοῦ τοῦ θάλπους δεομένους νότῳ καὶ εὔρῳ καὶ ζεφύρῳ ὑπέθηκε.\nτί δʼ ἄν σοι τὸ ἐπὶ τούτῳ λέγοιμι παλαίστρας καὶ τὰς κοινὰς τῶν ἱματιοφυλακούντων κατασκευὰς ταχεῖαν ἐπὶ τὸ λουτρὸν καὶ μὴ διὰ μακροῦ τὴν ὁδὸν ἐχούσας τοῦ χρησίμου τε καὶ ἀβλαβοῦς ἕνεκα;\nκαὶ μή με ὑπολάβῃ τις μικρὸν ἔργον προθέμενον κοσμεῖν τῷ λόγῳ προαιρεῖσθαι· τὸ γὰρ ἐν τοῖς κοινοῖς καινὰ ἐπινοῆσαι κάλλους δείγματα, οὐ μικρᾶς σοφίας ἔγωγε τίθεμαι, οἷον καὶ τόδε τὸ ἔργον ὁ θαυμάσιος ἡμῖν Ἱππίας ἐπεδείξατο πάσας ἔχον τὰς βαλανείου ἀρετάς, τὸ χρήσιμον, τὸ εὔκαιρον, τὸ εὐφεγγές, τὸ σύμμετρον, τὸ τῷ τόπῳ ἡρμοσμένοι, τὸ τὴν χρείαν ἀσφαλῆ παρεχόμενον, καὶ προσέτι τῇ ἄλλῃ περινοίᾳ κεκοσμημένον, ἀφόδων μὲν ἀναγκαίων δυσὶν ἀναχωρήσεσιν, ἐξόδοις δὲ πολλαῖς τεθυρωμένον, ὡρῶν δὲ διττὰς δηλώσεις, τὴν μὲν διʼ ὕδατος καὶ μυκήματος, τὴν δὲ διʼ ἡλίου ἐπιδεικνύμενον.\nταῦτα ἰδόντα μὴ ἀποδοῦναι τὸν πρέποντα ἔπαινον τῷ ἔργῳ οὐκ ἀνοήτου μόνον, ἀλλὰ καὶ ἀχαρίστου, μᾶλλον δὲ βασκάνου μοι εἶναι ἔδοξεν. ἐγὼ μὲν οὖν εἰς δύναμιν καὶ τὸ ἔργον καὶ τὸν τεχνίτην καὶ δημιουργὸν ἠμειψάμην τῷ λόγῳ. εἰ δὲ θεὸς παράσχοι καὶ λούσασθαί ποτε, πολλοὺς οἶδα ἕξων τοὺς κοινωνήσοντάς μοι τῶν ἐπαίνων.\n","locs":[{"loc":"urn:cts:greekLit:tlg0062.tlg002:1","start":0,"length":731},{"loc":"urn:cts:greekLit:tlg0062.tlg002:2","start":731,"length":921},{"loc":"urn:cts:greekLit:tlg0062.tlg002:3","start":1652,"length":875},{"loc":"urn:cts:greekLit:tlg0062.tlg002:4","start":2527,"length":664},{"loc":"urn:cts:greekLit:tlg0062.tlg002:5","start":3191,"length":732},{"loc":"urn:cts:greekLit:tlg0062.tlg002:6","start":3923,"length":667},{"loc":"urn:cts:greekLit:tlg0062.tlg002:7","start":4590,"length":649},{"loc":"urn:cts:greekLit:tlg0062.tlg002:8","start":5239,"length":1074}]}
{"id":"urn:cts:greekLit:tlg0062.tlg002.perseus-grc2","text":"τῶν σοφῶν ἐκείνους μάλιστα ἔγωγέ φημι δεῖν ἐπαινεῖν, ὁπόσοι μὴ λόγους μόνον δεξιοὺς παρέσχοντο ὑπὲρ τῶν πραγμάτων ἑκάστων, ἀλλὰ καὶ ἔργοις ὁμοίοις τὰς τῶν λόγων ὑποσχέσεις ἐπιστώσαντο. καὶ γὰρ τῶν ἰατρῶν ὅ γε νοῦν ἔχων οὐ τοὺς ἄριστα ὑπὲρ τῆς τέχνης εἰπεῖν δυναμένους μεταστέλλεται νοσῶν, ἀλλὰ τοὺς πρᾶξαί τι κατʼ αὐτὴν μεμελετηκότας. ἀμείνων δὲ καὶ μουσικός, οἶμαι, τοῦ διακρίνειν ῥυθμοὺς καὶ ἁρμονίας ἐπισταμένου ὁ καὶ ψᾶλαι καὶ κιθαρίσαι αὐτὸς δυνάμενος. τί γὰρ ἄν σοι τῶν στρατηγῶν λέγοιμι τοὺς εἰκότως ἀρίστους κριθέντας, ὅτι οὐ τάττειν μόνον καὶ παραινεῖν ἦσαν ἀγαθοί, ἀλλὰ καὶ προμάχεσθαι τῶν ἄλλων καὶ χειρὸς ἔργα ἐπιδείκνυσθαι; οἷον πάλαι μὲν Ἀγαμέμνονα καὶ Ἀχιλλέα, τῶν κάτω δὲ τὸν Ἀλέξανδρον καὶ Πύρρον ἴσμεν γεγονότας.\nπρὸς δὴ τί ταῦτʼ ἔφην; οὐ γὰρ ἄλλως ἱστορίαν ἐπιδείκνυσθαι βουλόμενος ἐπεμνήσθην αὐτῶν, ἀλλʼ ὅτι καὶ τῶν μηχανικῶν ἐκείνους ἄξιον θαυμάζειν, ὁπόσοι ἐν τῇ θεωρίᾳ λαμπροὶ γενόμενοι καὶ μνημόσυνα ὅμως τῆς τέχνης καὶ παραδείγματα τοῖς μετʼ αὐτοὺς κατέλιπον· ἐπεὶ οἵ γε τοῖς λόγοις μόνοις ἐγγεγυμνασμένοι σοφισταὶ ἂν εἰκότως μᾶλλον ἢ σοφοὶ καλοῖντο. τοιοῦτον ἀκούομεν τὸν Ἀρχιμήδη γενέσθαι καὶ τὸν Κνίδιον Σώστρατον, τὸν μὲν Πτολεμαίῳ χειρωσάμενον τὴν Μέμφιν ἄνευ πολιορκίας ἀποστροφῇ καὶ διαιρέσει τοῦ ποταμοῦ, τὸν δὲ τὰς τῶν πολεμίων τριήρεις καταφλέξαντα τῇ τέχνῃ. καὶ Θαλῆς δὲ ὁ Μιλήσιος πρὸ αὐτῶν ὑποσχόμενος Κροίσῳ ἄβροχον διαβιβάσειν τὸν στρατὸν ἐπινοίᾳ κατόπιν τοῦ στρατοπέδου μιᾷ νυκτὶ τὸν Ἅλυν περιήγαγεν, οὐ μηχανικὸς οὗτος γενόμενος, σοφὸς δὲ καὶ ἐπινοῆσαι καὶ συνεῖναι πιθανώτατος. τὸ μὲν γὰρ τοῦ Ἐπειοῦ πάνυ ἀρχαῖον, ὃς οὐ μόνον τεχνήσασθαι τοῖς Ἀχαιοῖς τὸν ἵππον, ἀλλὰ καὶ συγκαταβῆναι αὐτοῖς ἐς αὐτὸν λέγεται.\nἐν δὴ τούτοις καὶ Ἱππίου τουτουὶ τοῦ καθʼ ἡμᾶς μεμνῆσθαι ἄξιον, ἀνδρὸς λόγοις μὲν παρʼ ὅντινα βούλει τῶν πρὸ αὐτοῦ γεγυμνασμένου καὶ συνεῖναί τε ὀξέος καὶ ἑρμηνεῦσαι σαφεστάτου, τὰ δὲ ἔργα πολὺ τῶν λόγων ἀμείνω παρεχομένου καὶ τὴν τῆς τέχνης ὑπόσχεσιν ἀποπληροῦντος, οὐκ ἐν τοιαύταις μὲν ὑποθέσεσιν ἐν αἷς οἱ πρὸ αὐτοῦ πρῶτοι γενέσθαι εὐτύχησαν, κατὰ δὲ τὸν γεωμετρικὸν λόγον ἐπὶ τῆς δοθείσης, φασίν, εὐθείας τὸ τρίγωνον ἀκριβῶς συνισταμένου. καίτοι τῶν γε ἄλλων ἕκαστος ἕν τι τῆς ἐπιστήμης ἔργον ἀποτεμόμενος ἐν ἐκείνῳ εὐδοκιμήσας εἶναί τις ὅμως ἔδοξεν, ὁ δὲ μηχανικῶν τε ὢν τὰ πρῶτα καὶ γεωμετρικῶν, ἔτι δὲ ἁρμονικῶν καὶ μουσικῶν φαίνεται, καὶ ὅμως ἕκαστον τούτων οὕτως ἐντελῶς δείκνυσιν ὡς ἓν αὐτὸ μόνον ἐπιστάμενος. τὴν μὲν γὰρ περὶ ἀκτίνων καὶ ἀνακλάσεων καὶ κατόπτρων θεωρίαν, ἔτι δὲ ἀστρονομίαν, ἐν ᾗ παῖδας τοὺς πρὸ αὐτοῦ ἀπέφηνεν, οὐκ ὀλίγου χρόνου ἂν εἴη ἐπαινεῖν.\nἃ δὲ ἔναγχος ἰδὼν αὐτοῦ τῶν ἔργων κατεπλάγην, οὐκ ὀκνήσω εἰπεῖν· κοινὴ μὲν γὰρ ἡ ὑπόθεσις κἀν τῷ καθʼ ἡμᾶς βίῳ πάνυ πολλή, βαλανείου κατασκευή· ἡ περίνοια δὲ καὶ ἐν τῷ κοινῷ τούτῳ σύνεσις θαυμαστή.\nτόπος μὲν ἦν οὐκ ἐπίπεδος, ἀλλὰ πάνυ προσάντης καὶ ὄρθιος, ὃν παραλαβὼν κατὰ θάτερα εἰς ὑπερβολὴν ταπεινόν, ἰσόπεδον θάτερον θατέρῳ ἀπέφηνεν, κρηπῖδα μὲν βεβαιοτάτην ἅπαντι τῷ ἔργῳ βαλόμενος καὶ θεμελίων θέσει τὴν τῶν ἐπιτιθεμένων ἀσφάλειαν ἐμπεδωσάμενος, ὕψεσι δὲ πάνυ ἀποτόμοις καὶ πρὸς ἀσφάλειαν συνεχομένοις τὸ ὅλον κρατυνάμενος· τὰ δὲ ἐποικοδομηθέντα τῷ τε τοῦ τόπου μεγέθει σύμμετρα καὶ τῷ εὐλόγῳ τῆς κατασκευῆς ἁρμοδιώτατα καὶ τὸν τῶν φώτων λόγον φυλάττοντα.\nπυλὼν μὲν ὑψηλὸς ἀναβάσεις πλατείας ἔχων, ὑπτίας μᾶλλον ἢ ὀρθίας πρὸς τὴν τῶν ἀνιόντων εὐμάρειαν εἰσιόντα δὲ τοῦτον ἐκδέχεται κοινὸς οἶκος εὐμεγέθης, ἱκανὴν ἔχων ὑπηρέταις καὶ ἀκολούθοις διατριβήν, ἐν ἀριστερᾷ δὲ τὰ ἐς τρυφὴν παρεσκευασμένα οἰκήματα βαλανείῳ δʼ οὖν καὶ ταῦτα πρεπωδέστατα, χαρίεσσαι καὶ φωτὶ πολλῷ καταλαμπόμεναι ὑποχωρήσεις. εἶτʼ ἐχόμενος αὐτῶν οἶκος, περιττὸς μὲν ὡς πρὸς τὸ λουτρόν, ἀναγκαῖος δὲ ὡς πρὸς τὴν τῶν εὐδαιμονεστέρων ὑποδοχήν. μετὰ δὲ τοῦτον ἑκατέρωθεν διαρκεῖς τοῖς ʼ ἀποδυομένοις ἀποθέσεις, καὶ μέσος οἶκος ὕψει τε ὑψηλότατος καὶ φωτὶ φαιδρότατος, ψυχροῦ ὕδατος ἔχων τρεῖς κολυμβήθρας, Λακαίνῃ λίθῳ κεκοσμημένος, καὶ εἰκόνες ἐν αὐτῷ λίθου λευκοῦ τῆς ἀρχαίας ἐργασίας, ἡ μὲν Ὑγιείας, ἡ δὲ Ἀσκληπιοῦ.\nἐξελθόντας δὲ ὑποδέχεται ἠρέμα χλιαινόμενος οἶκος οὐκ ἀπηνεῖ τῇ θέρμῃ προαπαντῶν, ἐπιμήκης, ἀμφιστρόγγυλος, μεθʼ ὃν ἐν δεξιᾷ οἶκος εὖ μάλα φαιδρός, ἀλείψασθαι προσηνῶς παρεχόμενος, ἑκατέρωθεν εἰσόδους ἔχων Φρυγίῳ λίθῳ κεκαλλωπισμένας, τοὺς ἀπὸ παλαίστρας εἰσιόντας δεχόμενος. εἶτʼ ἐπὶ τούτῳ ἄλλος οἶκος οἴκων ἁπάντων κάλλιστος, στῆναί τε καὶ ἐγκαθίζεσθαι προσηνέστατος καὶ ἐμβραδῦναι ἀβλαβέστατος καὶ ἐγκυλίσασθαι ὠφελιμώτατος, Φρυγίου καὶ αὐτὸς εἰς ὀροφὴν ἄκραν ἀποστίλβων. ἑξῆς δὲ ὁ θερμὸς ὑποδέχεται διάδρομος Νομάδι λίθῳ διακεκολλημένος. ὁ δὲ ἔνδον οἶκος κάλλιστος, φωτὸς τε πολλοῦ ἀνάμεστος καὶ ὡς πορφύρᾳ διηνθισμένος. τρεῖς καὶ οὗτος θερμὰς πυέλους παρέχεται.\nλουσαμένῳ δὲ ἔνεστί σοι μὴ τὴν διὰ τῶν αὐτῶν οἴκων αὖθις ἐπανιέναι, ἀλλὰ ταχεῖαν τὴν ἐπὶ τὸ ψυχρὸν διʼ ἠρέμα θερμοῦ οἰκήματος, καὶ ταῦτα πάντα ὑπὸ φωτὶ μεγάλῳ καὶ πολλῇ τῇ ἔνδον ἡμέρᾳ. ὕψη πρὸς τούτοις ἀνάλογα καὶ πλάτη τοῖς μήκεσι σύμμετρα καὶ πανταχοῦ πολλὴ χάρις καὶ Ἀφροδίτη ἐπανθεῖ· κατὰ γὰρ τὸν καλὸν Πίνδαρον, ἀρχομένου ἔργου πρόσωπον χρὴ θέμεν τηλαυγές. τοῦτο δʼ ἂν εἴη ἐκ τῆς αὐγῆς μάλιστα καὶ τοῦ φέγγους καὶ τῶν φωταγωγῶν μεμηχανημένον. ὁ γὰρ σοφὸς ὡς ἀληθῶς Ἱππίας τὸν μὲν ψυχροδόχον οἶκον εἰς βορρᾶν προσκεχωρηκότα ἐποίησεν, οὐκ ἄμοιρον οὐδὲ τοῦ μεσημβρινοῦ ἀέρος· τοὺς δὲ πολλοῦ τοῦ θάλπους δεομένους νότῳ καὶ εὔρῳ καὶ ζεφύρῳ ὑπέθηκε.\nτί δʼ ἄν σοι τὸ ἐπὶ τούτῳ λέγοιμι παλαίστρας καὶ τὰς κοινὰς τῶν ἱματιοφυλακούντων κατασκευὰς ταχεῖαν ἐπὶ τὸ λουτρὸν καὶ μὴ διὰ μακροῦ τὴν ὁδὸν ἐχούσας τοῦ χρησίμου τε καὶ ἀβλαβοῦς ἕνεκα;\nκαὶ μή με ὑπολάβῃ τις μικρὸν ἔργον προθέμενον κοσμεῖν τῷ λόγῳ προαιρεῖσθαι· τὸ γὰρ ἐν τοῖς κοινοῖς καινὰ ἐπινοῆσαι κάλλους δείγματα, οὐ μικρᾶς σοφίας ἔγωγε τίθεμαι, οἷον καὶ τόδε τὸ ἔργον ὁ θαυμάσιος ἡμῖν Ἱππίας ἐπεδείξατο πάσας ἔχον τὰς βαλανείου ἀρετάς, τὸ χρήσιμον, τὸ εὔκαιρον, τὸ εὐφεγγές, τὸ σύμμετρον, τὸ τῷ τόπῳ ἡρμοσμένον, τὸ τὴν χρείαν ἀσφαλῆ παρεχόμενον, καὶ ·προσέτι τῇ ἄλλῃ περινοίᾳ κεκοσμημένον, ἀφόδων μὲν ἀναγκαίων δυσὶν ἀναχωρήσεσιν, ἐξόδοις δὲ πολλαῖς τεθυρωμένον, ὡρῶν δὲ διττὰς δηλώσεις, τὴν μὲν διʼ ὕδατος καὶ μυκήματος, τὴν δὲ διʼ ἡλίου ἐπιδεικνύμενον.\nταῦτα ἰδόντα μὴ ἀποδοῦναι τὸν πρέποντα ἔπαινον τῷ ἔργῳ οὐκ ἀνοήτου μόνον, ἀλλὰ καὶ ἀχαρίστου, μᾶλλον δὲ βασκάνου μοι εἶναι ἔδοξεν. ἐγὼ μὲν οὖν εἰς δύναμιν καὶ τὸ ἔργον καὶ τὸν τεχνίτην καὶ δημιουργὸν ἠμειψάμην τῷ λόγῳ. εἰ δὲ θεὸς παράσχοι καὶ λούσασθαί ποτε, πολλοὺς οἶδα ἕξων τοὺς κοινωνήσοντάς μοι τῶν ἐπαίνων.\n","locs":[{"loc":"urn:cts:greekLit:tlg0062.tlg002:1","start":0,"length":731},{"loc":"urn:cts:greekLit:tlg0062.tlg002:2","start":731,"length":921},{"loc":"urn:cts:greekLit:tlg0062.tlg002:3","start":1652,"length":875},{"loc":"urn:cts:greekLit:tlg0062.tlg002:4","start":2527,"length":664},{"loc":"urn:cts:greekLit:tlg0062.tlg002:5","start":3191,"length":732},{"loc":"urn:cts:greekLit:tlg0062.tlg002:6","start":3923,"length":667},{"loc":"urn:cts:greekLit:tlg0062.tlg002:7","start":4590,"length":649},{"loc":"urn:cts:greekLit:tlg0062.tlg002:8","start":5239,"length":1075}]}
{"id":"urn:cts:greekLit:tlg0062.tlg003.1st1K-grc1","text":"ὅτε ὁ Διόνυσος ἐπʼ Ἰνδοὺς στρατιὰν ἤλασε —κωλύει γὰρ οὐδέν, οἶμαι, καὶ μῦθον ὑμῖν διηγήσασθαι Βακχικόν—φασὶν οὕτω καταφρονῆσαι αὐτοῦ τὰ πρῶτα τοὺς ἀνθρώπους τοὺς ἐκεῖ, ὥστε καταγελᾶν ἐπιόντος, μᾶλλον δὲ ἐλεεῖν τὴν τόλμαν αὐτίκα μάλα συμπατηθησομένου ὑπὸ τῶν ἐλεφάντων, εἰ ἀντιτάξαιτο. ἤκουον γὰρ, οἶμαι, τῶν σκοπῶν ἀλλόκοτα ὑπὲρ τῆς στρατιᾶς αὐτοῦ ἀγγελλόντων, ὡς ἡ μὲν φάλαγξ αὐτῷ καὶ οἱ λόχοι γυναῖκες εἶεν ἔκφρονες καὶ μεμηνυῖαι, κιττῷ ἐστεμμέναι, νεβρίδας ἐνημμέναι, δοράτια μικρὰ ἔχουσαι ἀσίδηρα, κιττοποίητα καὶ ταῦτα, καί τινα πελτάρια κοῦφα, βομβοῦντα, εἴ τις μόνον προσάψαιτο — ἀσπίσι γὰρ εἴκαζον, οἶμαι, τὰ τύμπανα — ὀλίγους δέ τινας ἀγροίκους νεανίσκους ἐνεῖναι, γυμνούς, κόρδακα ὀρχουμένους, οὐρὰς ἔχοντας, κεράστας, οἷα τοῖς ἄρτι γεννηθεῖσιν ἐρίφοις ὑποφύεται.\nκαὶ τὸν μὲν στρατηλάτην αὐτὸν ἐφʼ ἅρματος ὀχεῖσθαι παρδάλεων ὑπεζευγμένων, ἀγένειον ἀκριβῶς, οὐδʼ ἐπʼ ὀλίγον τὴν παρειὰν χνοῶντα, κερασφόρον, βοτρύοις ἐστεφανωμένον. μίτρᾳ τὴν κόμην ἀναδεδεμένον, ἐν πορφυρίδι καὶ χρυσῇ ἐμβάδι· ὑποστρατηγεῖν δὲ δύο, ἕνα μέν τινα βραχύν, πρεσβύτην, ὑπόπαχυν, προγάστορα, ῥινόσιμον, ὦτα μεγάλα ὄρθια ἔχοντα, ὑπότρομον, νάρθηκι ἐπερειδόμενον. ἐπʼ ὄνου τὰ πολλὰ ἱππεύοντα, ἐν κροκωτῷ καὶ τοῦτον, πάνυ πιθανόν τινα συνταγματάρχην αὐτοῦ ἕτερον δὲ τεράστιον ἄνθρωπον, τράγῳ τὰ νέρθεν ἐοικότα, κομήτην τὰ σκέλη, κέρατα ἔχοντα, βαθυπώγωνα, ὀργίλον καὶ θυμικόν, θατέρᾳ μὲν σύριγγα φέροντα, τῇ δεξιᾷ δὲ ῥάβδον καμπύλην ἐπηρμένον· καὶ περισκιρτῶντα ὅλον τὸ στρατόπεδον, καὶ τὰ γύναια δὲ φοβεῖσθαι αὐτὸν καὶ σείειν ἠνεμωμένας τὰς κόμας, ὁπότε προσίοι, καὶ βοᾶν εὐοῖ· τοῦτο δʼ εἰκάζειν καλεῖσθαι αὐτῶν τὸν δεσπότην. τὰς δʼ οὖν ποίμνας διηρπάσθαι ἤδη ὑπὸ τῶν γυναικῶν καὶ διεσπάσθαι ἔτι ζῶντα τὰ θρέμματα· ὠμοφάγους γάρ τινας αὐτὰς εἶναι.\nταῦτα οἱ Ἰνδοὶ καὶ ὁ βασιλεὺς αὐτῶν ἀκούοντες ἐγέλων, ὡς τὸ εἰκός, καὶ οὐδʼ ἀντεπεξάγειν ἢ παρατάττεσθαι ἠξίουν, ἀλλʼ εἴπερ ἄρα, τὰς γυναῖκας ἐπαφήσειν αὐτοῖς, εἰ πλησίον γένοιντο, σφίσι δὲ καὶ νικᾶν αἰσχρὸν ἐδόκει καὶ φονεύειν γύναια μεμηνότα καὶ θηλυμίτρην ἄρχοντα καὶ μεθύον σμικρὸν γερόντιον καὶ ἡμίτραγον στρατιώτην ἄλλον καὶ γυμνήτας ὁρχηστάς, πάντας γελοίους. ἐπεὶ δὲ ἤγγελτο πυρπολῶν ὁ θεὸς ἤδη τὴν χώραν καὶ πόλεις αὐτάνδρους καταφλέγων καὶ ἀνάπτων τὰς ὕλας καὶ ἐν βραχεῖ πᾶσαν τὴν Ἰνδικὴν φλογὸς ἐμπεπληκώς—ὅπλον γάρ τι Διονυσιακὸν τὸ πῦρ, πατρῷον αὐτῷ κἀκ τοῦ κεραυνοῦ—ἐνταῦθα ἤδη σπουδῇ ἀνελάμβανον τὰ ὅπλα καὶ τοὺς ἐλέφαντας ἐπισάξαντες καὶ ἐγχαλινώσαντες καὶ τοὺς πύργους ἀναθέμενοι ἐπʼ αὐτούς ἀντεπεξῄεσαν, καταφρονοῦντες μὲν καὶ τότε, ὀργιζόμενοι δὲ ὅμως καὶ συντρῖψαι σπεύδοντες αὐτῷ στρατοπέδῳ τὸν ἀγένειον ἐκεῖνον στρατηλάτην.\nἐπεὶ δὲ πλησίον ἐγένοντο καὶ εἶδον ἀλλήλους, οἱ μὲν Ἰνδοὶ προτάξαντες τοὺς ἐλέφαντας ἐπῆγον τὴν φάλαγγα, ὁ Διόνυσος δὲ τὸ μέσον μὲν αὐτὸς εἶχε. τοῦ κέρως δὲ αὐτῷ τοῦ δεξιοῦ μὲν ὁ Σιληνός, τοῦ εὐωνύμου δὲ ὁ Πὰν ἡγοῦντο λοχαγοὶ δὲ καὶ ταξίαρχοι οἱ Σάτυροι ἐγκαθειστήκεσαν· καὶ τὸ μὲν σύνθημα ἦν ἅπασι τὸ εὐοῖ. εὐθὺς δὲ τὰ τύμπανα ἐπαταγεῖτο καὶ τὰ κύμβαλα τὸ πολεμικὸν ἐσήμαινε καὶ τῶν Σατύρων τις λαβὼν τὸ κέρας ἐπηύλει τὸ ὄρθιον καὶ ὁ τοῦ Σιληνοῦ ὄνος ἐνυάλιόν τι ὠγκήσατο καὶ αἱ Μαινάδες σὺν ὀλολυγῇ ἐνεπήδησαν αὐτοῖς δράκοντας ὑπεζωσμέναι κἀκ τῶν θύρσων ἄκρων ἀπογυμνοῦσαι τὸν σίδηρον. οἱ Ἰνδοὶ δὲ καὶ οἱ ἐλέφαντες αὐτῶν αὐτίκα ἐγκλίναντες σὺν οὐδενὶ κόσμῳ ἔφευγον οὐδʼ ἐντὸς βέλους γενέσθαι ὑπομείναντες, καὶ τέλος κατὰ κράτος ἑαλώκεσαν καὶ αἰχμάλωτοι ἀπήγοντο ὑπὸ τῶν τέως καταγελωμένων, ἔργῳ μαθόντες ὡς οὐκ ἐχρῆν ἀπὸ τῆς πρώτης ἀκοῆς καταφρονεῖν ξένων στρατοπέδων.\nἀλλὰ τί πρὸς τὸν Διόνυσον ὁ Διόνυσος οὗτος; εἴποι τις ἄν. ὅτι μοι δοκοῦσι—καὶ πρὸς Χαρίτων μή με κορυβαντιᾶν ἢ τελέως μεθύειν ὑπολάβητε, εἰ τἀμὰ εἰκάζω τοῖς θεοῖς—ὅμοιόν τι πάσχειν οἱ πολλοὶ πρὸς τοὺς καινοὺς τῶν λόγων τοῖς Ἰνδοῖς ἐκείνοις, οἷον καὶ πρὸς τοὺς ἐμούς· οἰόμενοι γὰρ σατυρικὰ καὶ γελοῖά τινα καὶ κομιδῇ κωμικὰ παρʼ ἡμῶν ἀκούσεσθαι—τοιαῦτα γὰρ πεπιστεύκασιν, οὐκ οἶδʼ ὅ τι δόξαν αὐτοῖς ὑπὲρ ἐμοῦ —οἱ μὲν οὐδὲ τὴν ἀρχὴν ἀφικνοῦνται, ὡς οὐδὲν δέον παρέχειν τὰ ὦτα κώμοις γυναικείοις καὶ σκιρτήμασι σατυρικοῖς καταβάντας ἀπὸ τῶν ἐλεφάντων, οἱ δὲ ὡς ἐπὶ τοιοῦτό τι ἥκοντες ἀντὶ τοῦ κιττοῦ σίδηρον εὑρόντες οὐδʼ οὕτως ἐπαινεῖν τολμῶσι τῷ παραδόξῳ τοῦ πράγματος τεθορυβημένοι. ἀλλὰ θαρρῶν ἐπαγγέλλομαι αὐτοῖς, ὅτι ἢν καὶ νῦν ὡς πρότερόν ποτε τὴν τελετὴν ἐθελήσωσιν ἐπιδεῖν πολλάκις καὶ ἀναμνησθῶσιν οἱ παλαιοὶ συμπόται κώμων κοινῶν τῶν τότε καιρῶν καὶ μὴ καταφρονήσωσιν τῶν Σατύρων καὶ Σιληνῶν, πίωσι δὲ ἐς κόρον τοῦ κρατῆρος τούτου, ἔτι βακχεύσειν καὶ αὐτοὺς καὶ πολλάκις μεθʼ ἡμῶν ἐρεῖν τὸ εὐοῖ.\nοὗτοι μὲν οὖν—ἐλεύθερον γὰρ ἀκοή—ποιούντων ὅ τι καὶ φίλον. Ἐγὼ δέ, ἐπειδήπερ ἔτι ἐν Ἰνδοῖς ἐσμέν, ἐθέλω καὶ ἄλλο ὑμῖν διηγήσασθαί τι τῶν ἐκεῖθεν, οὐκ ἀπροσδιόνυσον οὐδʼ αὐτό, οὐδʼ ὧν ποιοῦμεν ἀλλότριον. ἐν Ἰνδοῖς τοῖς Μαχλαίοις, οἳ τὰ λαιὰ τοῦ Ἰνδοῦ ποταμοῦ, εἰ κατὰ ῥοῦν αὐτοῦ βλέποις, ἐπινεμόμενοι μέχρι πρὸς τὸν Ὠκεανὸν καθήκουσι, παρὰ τούτοις ἄλσος ἐστὶν ἐν περιφράκτῳ, οὐ πάνυ μεγάλῳ χωρίῳ, συνηρεφεῖ δέ· κιττὸς γὰρ πολὺς καὶ ἄμπελοι σύσκιον αὐτὸ ἀκριβῶς ποιοῦσιν. ἐνταῦθα πηγαί εἰσι τρεῖς καλλίστου καὶ διειδεστάτου ὕδατος, ἡ μὲν Σατύρων, ἡ δὲ Πανός, ἡ δὲ Σιληνοῦ. καὶ εἰσέρχονται εἰς αὐτὸ οἱ Ἰνδοὶ ἅπαξ τοῦ ἔτους ἑορτάζοντες τῷ θεῷ, καὶ πίνουσι τῶν πηγῶν, οὐχ ἁπασῶν ἅπαντες, ἀλλὰ καθʼ ἡλικίαν, τὰ μὲν μειράκια τῆς τῶν Σατύρων, οἱ ἄνδρες δέ τῆς Πανικῆς, τῆς δὲ τοῦ Σιληνοῦ οἱ κατʼ ἐμέ.\nἃ μὲν οὖν πάσχουσιν οἱ παῖδες ἐπειδὰν πίωσιν, ἢ οἶα οἱ ἄνδρες τολμῶσι κατεχόμενοι τῷ Πανί, μακρὸν ἂν εἴη λέγειν· ἃ δʼ οἱ γέροντες ποιοῦσιν, ὅταν μεθυσθῶσιν τοῦ ὕδατος, οὐκ ἀλλότριον εἰπεῖν· ἐπειδὰν πίῃ ὁ γέρων καὶ κατάσχῃ αὐτὸν ὁ Σιληνός, αὐτίκα ἐπὶ πολὺ ἄφωνός ἐστι καὶ καρηβαροῦντι καὶ βεβαπτισμένῳ ἔοικεν, εἶτα ἄφνω φωνή τε λαμπρὰ καὶ φθέγμα τορὸν καὶ πνεῦμα λιγυρὸν ἐγγίγνεται αὐτῷ καὶ λαλίστατος ἐξ ἀφωνοτάτου ἐστίν, οὐδʼ ἂν ἐπιστομίσας παύσειας αὐτὸν μὴ οὐχὶ συνεχῆ λαλεῖν καὶ ῥήσεις μακρὰς συνείρειν. συνετὰ μέντοι πάντα καὶ κόσμια καὶ κατὰ τὸν Ὁμήρου ἐκεῖνον ῥήτορα· νιφάδεσσι γὰρ ἐοικότα χειμερίῃσι διεξέρχονται, οὐδʼ ἀποχρήσει σοι κύκνοις κατὰ τὴν ἡλικίαν εἰκάσαι αὐτούς, ἀλλὰ τεττιγῶδές τι πυκνὸν καὶ ἐπίτροχον συνάπτουσιν ἄχρι βαθείας ἑσπέρας. τοὐντεῦθεν δὲ ἤδη ἀφεθείσης αὐτοῖς τῆς μέθης σιωπῶσι καὶ πρὸς τὸ ἀρχαῖον ἀνατρέχουσι. τὸ μέντοι παραδοξότατον οὐδέπω εἶπον· ἢν γὰρ ἀτελῆ ὁ γέρων μεταξὺ καταλίπῃ ὃν διεξῄει τὸν λόγον, δύντος ἡλίου κωλυθεὶς ἐπὶ πέρας αὐτὸν ἐπεξελθεῖν, ἐς νέωτα πιὼν αὖθις ἐκεῖνα συνάπτει ἃ πέρυσι λέγοντα ἡ μέθη αὐτὸν κατέλιπεν.\nταῦτά μοι κατὰ τὸν Μῶμον εἰς ἐμαυτὸν ἀπεσκώφθω, καὶ μὰ τὸν Δίʼ οὐκ ἂν ἔτι ἐπαγάγοιμι τὸ ἐπιμύθιον· ὁρᾶτε γὰρ ἤδη καθʼ ὅ τι τῷ μύθῳ ἔοικα. ὥστε ἢν μέν τι παραπαίωμεν, ἡ μέθη αἰτία· εἰ δὲ πινυτὰ δόξειε τὰ λεγόμενα, ὁ Σιληνὸς ἄρα ἦν ἵλεως.\n","locs":[{"loc":"urn:cts:greekLit:tlg0062.tlg003:1","start":0,"length":774},{"loc":"urn:cts:greekLit:tlg0062.tlg003:2","start":774,"length":957},{"loc":"urn:cts:greekLit:tlg0062.tlg003:3","start":1731,"length":846},{"loc":"urn:cts:greekLit:tlg0062.tlg003:4","start":2577,"length":871},{"loc":"urn:cts:greekLit:tlg0062.tlg003:5","start":3448,"length":1004},{"loc":"urn:cts:greekLit:tlg0062.tlg003:6","start":4452,"length":793},{"loc":"urn:cts:greekLit:tlg0062.tlg003:7","start":5245,"length":1066},{"loc":"urn:cts:greekLit:tlg0062.tlg003:8","start":6311,"length":237}]}
{"id":"urn:cts:greekLit:tlg0062.tlg003.perseus-grc2","text":"ὅτε ὁ Διόνυσος ἐπʼ Ἰνδοὺς στρατιὰν ἤλασε — κωλύει γὰρ οὐδέν, οἶμαι, καὶ μῦθον ὑμῖν διηγήσασθαι Βακχικὸν — φασὶν οὕτω καταφρονῆσαι αὐτοῦ τὰ πρῶτα τοὺς ἀνθρώπους τοὺς ἐκεῖ, ὥστε καταγελᾶν ἐπιόντος, μᾶλλον δὲ ἐλεεῖν τὴν τόλμαν αὐτίκα μάλα συμπατηθησομένου ὑπὸ τῶν ἐλεφάντων, εἰ ἀντιτάξαιτο· ἤκουον γάρ, οἶμαι, τῶν σκοπῶν ἀλλόκοτα ὑπὲρ τῆς στρατιᾶς αὐτοῦ ἀγγελλόντων, ὡς ἡ μὲν φάλαγξ αὐτῷ καὶ οἱ λόχοι γυναῖκες εἶεν ἔκφρονες καὶ μεμηνυῖαι, κιττῷ ἐστεμμέναι, νεβρίδας ἐνημμέναι, δοράτια μικρὰ ἔχουσαι ἀσίδηρα, κιττοποίητα καὶ ταῦτα, καί τινα πελτάρια, κοῦφα, βομβοῦντα, εἴ τις μόνον προσάψαιτο — ἀσπίσι γὰρ εἴκαζον, οἶμαι,τὰ τύμπανα — ὀλίγους δέ τινας ἀγροίκους νεανίσκους ἐνεῖναι, γυμνούς, κόρδακα ὀρχουμένους, οὐρὰς ἔχοντας, κεράστας, οἷα τοῖς ἄρτι γεννηθεῖσιν ἐρίφοις ὑποφύεται.\nκαὶ τὸν μὲν στρατηλάτην αὐτὸν ἐφʼ ἅρματος ὀχεῖσθαι παρδάλεων ὑπεζευγμένων, ἀγένειον ἀκριβῶς, οὐδʼ ἐπʼ ὀλίγον τὴν παρειὰν χνοῶντα, κερασφόρον, βοτρύοις ἐστεφανωμένον, μίτρᾳ τὴν κόμην ἀναδεδεμένον, ἐν πορφυρίδι καὶ χρυσῇ ἐμβάδι· ὑποστρατηγεῖν δὲ δύο., ἕνα μὲν τιναβραχύν, πρεσβύτην, ὑπόπαχυν, προγάστορα, ῥινόσιμον, ὦτα μεγάλα ὄρθια ἔχοντα, ὑπότρομον, νάρθηκι ἐπερειδόμενον, ἐπʼ ὄνου τὰ πολλὰ ἱππεύοντα, ἐν κροκωτῷ καὶ τοῦτον, πάνυ πιθανόν τινα συνταγματάρχην αὐτοῦ· ἕτερον δὲ τεράστιον ἄνθρωπον, τράγῳ τὰ νέρθεν ἐοικότα,ʼ κομήτην τὰ σκέλη, κέρατα ἔχοντα, βαθυπώγωνα, ὀργίλον καὶ θυμικόν, θατέρᾳ μὲν σύριγγα φέροντα, τῇ δεξιᾷ δὲ ῥάβδον καμπύλην ἐπηρμένον καὶ περισκιρτῶντα ὅλον τὸ στρατόπεδον, καὶ τὰ γύναια δὲ φοβεῖσθαι αὐτὸν καὶ σείειν ἠνεμωμένας τὰς κόμας, ὁπότε προσίοι, καὶ βοᾶν εὐοῖ· τοῦτο δʼ εἰκάζειν καλεῖσθαι αὐτῶν τὸν δεσπότην. τὰς δʼ οὖν ποίμνας διηρπάσθαι ἤδη ὑπὸ τῶν γυναικῶν καὶ διεσπάσθαι ἔτι ζῶντα τὰ θρέμματα· ὠμοφάγους γάρ τινας αὐτὰς εἶναι.\nrend=\"align(indent)\" ταῦτα οἱ Ἰνδοὶ καὶ ὁ βασιλεῦς αὐτῶν ἀκούοντες ἐγέλων, ὡς τὸ εἰκός, καὶ οὐδʼ ἀντεπεξάγειν ἢ παρατάττεσθαι ἠξίουν, ἀλλʼ εἴπερ ἄρα, τὰς γυναῖκας ἐπαφήσειν αὐτοῖς, εἰ πλησίον γένοιντο, σφίσι δὲ καὶ νικᾶν αἰσχρὸν ἐδόκει καὶ φονεύειν γύναια μεμηνότα καὶ θηλυμίτρην ἄρχοντα καὶ μεθύον σμικρὸν γερόντιον καὶ ἡμίτραγον στρατιώτην ἄλλον καὶ γυμνήτας ὀρχηστάς, πάντας γελοίους. ἐπεὶ δὲ ἤγγελτο πυρπολῶν ὁ θεὸς ἤδη τὴν χώραν καὶ πόλεις αὐτάνδρους καταφλέγων καὶ ἀνάπτων τὰς ὕλας καὶ ἐν βραχεῖ πᾶσαν τὴν Ἰνδικὴν φλογὸς ἐμπεπληκώς — ὅπλον γάρ τι Διονυσιακὸν τὸ πῦρ, πατρῷον αὐτῷ κἀκ τοῦ κεραυνοῦ — ἐνταῦθα ἤδη σπουδῇ ἀνελάμβανον τὰ ὅπλα καὶ τοὺς ἐλέφαντας ἐπισάξαντες καὶ ἐγχαλινώσαντες καὶ τοὺς πύργους ἀναθέμενοι ἐπʼ αὐτοὺς ἀντεπεξῄεσαν, καταφρονοῦντες μὲν καὶ τότε, ὀργιζόμενοι δὲ ὅμως καὶ συντρῖψαι σπεύδοντες αὐτῷ στρατοπέδῳ τὸν ἀγένειον ἐκεῖνον στρατηλάτην.\nἐπεὶ δὲ πλησίον ἐγένοντο καὶ εἶδον ἀλλήλους, οἱ μὲν Ἰνδοὶ προτάξαντες τοὺς ἐλέφαντας ἐπῆγον τὴν φάλαγγα, ὁ Διόνυσος δὲ τὸ μέσον μὲν αὐτὸς εἶχε, τοῦ κέρως δὲ αὐτῷ τοῦ δεξιοῦ μὲν ὁ Σιληνός, τοῦ εὐωνύμου δὲ ὁ Πὰν ἡγοῦντο· λοχαγοὶ δὲ καὶ ταξίαρχοι οἱ Σάτυροι ἐγκαθειστήκεσαν καὶ τὸ μὲν σύνθημα ἦν ἅπασι τὸ εὐοῖ. εὐθὺς δὲ τὰ τύμπανα ἐπαταγεῖτο καὶ τὰ κύμβαλα τὸ πολεμικὸν ἐσήμαινε καὶ τῶν Σατύρων τις λαβὼν τὸ κέρας ἐπηύλει τὸ ὄρθιον καὶ ὁ τοῦ Σιληνοῦ ὄνος ἐνυάλιόν τι ὠγκήσατο καὶ αἱ Μαινάδες σὺν ὀλολυγῇ ἐνεπήδησαν αὐτοῖς δράκοντας ὑπεζωσμέναι κἀκ τῶν θύρσων ἄκρων ἀπογυμνοῦσαι τὸν σίδηρον. οἱ Ἰνδοὶ δὲ καὶ οἱ ἐλέφαντες αὐτῶν αὐτίκα ἐγκλίναντες σὺν οὐδενὶ κόσμῳ ἔφευγον οὐδʼ ἐντὸς βέλους γενέσθαι ὑπομείναντες, καὶ τέλος κατὰ κράτος ἑαλώκεσαν καὶ αἰχμάλωτοι ἀπήγοντο ὑπὸ τῶν τέως καταγελωμένων, ἔργῳ μαθόντες ὡς οὐκ ἐχρῆν ἀπὸ τῆς πρώτης ἀκοῆς καταφρονεῖν ξένων στρατοπέδων.\nἀλλά τί πρὸς τὸν Διόνυσον ὁ Διόνυσος οὗτος; εἴποι τις ἄν. ὅτι μοι δοκοῦσι — καὶ πρὸς Χαρίτων μή με κορυβαντιᾶν ἢ τελέως μεθύειν ὑπολάβητε, εἰ τἀμὰ εἰκάζω τοῖς θεοῖς — ὅμοιόν τι πάσχειν οἱ πολλοὶ πρὸς τοὺς καινοὺς τῶν λόγων τοῖς Ἰνδοῖς ἐκείνοις, οἷον καὶ πρὸς τοὺς ἐμούς· οἰόμενοι γὰρ σατυρικὰ καὶ γελοῖά τινα καὶ κομιδῇ κωμικὰ παρʼ ἡμῶν ἀκούσεσθαι — τοιαῦτα γὰρ πεπιστεύκασιν, οὐκ οἶδʼ ὅ τι δόξαν αὐτοῖς ὑπὲρ ἐμοῦ οἱ μὲν οὐδὲ τὴν ἀρχὴν ἀφικνοῦνται, ὡς οὐδὲν δέον παρέχειν τὰ ὦτα κώμοις γυναικείοις καὶ σκιρτήμασι σατυρικοῖς καταβάντας ἀπὸ τῶν ἐλεφάντων, οἱ δὲ ὡς ἐπὶ τοιοῦτό τι ἥκοντες ἀντὶ τοῦ κιττοῦ σίδηρον εὑρόντες οὐδʼ οὕτως ἐπαινεῖν τολμῶσι τῷ παραδόξῳ τοῦ πράγματος τεθορυβημένοι. ἀλλὰ θαρρῶν ἐπαγγέλλομαι αὐτοῖς, ὅτι ἢν καὶ νῦν ὡς πρότερόν ποτε τὴν τελετὴν ἐθελήσωσιν ἐπιδεῖν πολλάκις καὶ ἀναμνησθῶσιν οἱ παλαιοὶ συμπόται κώμων κοινῶν τῶν τότε καιρῶν καὶ μὴ καταφρονήσωσιν τῶν Σατύρων καὶ Σιληνῶν, πίωσι δὲ ἐς κόρον τοῦ κρατῆρος τούτου, ἔτι βακχεύσειν καὶ αὐτοὺς καὶ πολλάκις μεθʼ ἡμῶν ἐρεῖν τὸ εὐοῖ.\nοὗτοι μὲν οὖν — ἐλεύθερον γὰρ ἀκοὴ — ποιούντων ὅ τι καὶ φίλον.\nἐγὼ δέ, ἐπειδήπερ ἔτι ἐν Ἰνδοῖς ἐσμέν, ἐθέλω καὶ ἄλλο ὑμῖν διηγήσασθαί τι τῶν ἐκεῖθεν, οὐκ ἀπροσδιόνυσον οὐδʼ αὐτό, οὐδʼ ὧν ποιοῦμεν ἀλλότριον. ἐν Ἰνδοῖς τοῖς Μαχλαίοις, οἳ τὰ λαιὰ τοῦ Ἰνδοῦ ποταμοῦ, εἰ κατὰ ῥοῦν αὐτοῦ βλέποις, ἐπινεμόμενοι μέχρι πρὸς τὸν Ὠκεανὸν καθήκουσι, παρὰ τούτοις ἄλσος ἐστὶν ἐν περιφράκτῳ, οὐ πάνυ μεγάλῳ χωρίῳ, συνηρεφεῖ δέ· κιττὸς γὰρ πολὺς καὶ ἄμπελοι σύσκιον αὐτὸ ἀκριβῶς ποιοῦσιν. ἐνταῦθα πηγαί εἰσι τρεῖς καλλίστου καὶ διειδεστάτου ὕδατος, ἡ μὲν Σατύρων, ἡ δὲ Πανός, ἡ δὲ Σιληνοῦ. καὶ εἰσέρχονται εἰς αὐτὸ οἱ Ἰνδοὶ ἅπαξ τοῦ ἔτους ἑορτάζοντες τῷ θεῷ, καὶ πίνουσι τῶν πηγῶν, οὐχ ἁπασῶν ἅπαντες, ἀλλὰ καθʼ ἡλικίαν, τὰ μὲν μειράκια τῆς τῶν Σατύρων, οἱ ἄνδρες δὲ τῆς Πανικῆς, τῆς δὲ τοῦ Σιληνοῦ οἱ κατʼ ἐμέ.\nἃ μὲν οὖν πάσχουσιν οἱ παῖδες ἐπειδὰν πίωσιν, ἢ οἷα οἱ ἄνδρες τολμῶσι κατεχόμενοι τῷ Πανί, μακρὸν ἂν εἴη λέγειν· ἃ δʼ οἱ γέροντες ποιοῦσιν, ὅταν μεθυσθῶσιν τοῦ ὕδατος, οὐκ ἀλλότριον εἰπεῖν ἐπειδὰν πίῃ ὁ γέρων καὶ κατάσχῃ αὐτὸν ὁ Σιληνός, αὐτίκα ἐπὶ πολὺ ἄφωνός ἐστι καὶ καρηβαροῦντι καὶ βεβαπτισμένῳ ἔοικεν, εἶτα ἄφνω φωνή τε λαμπρὰ καὶ φθέγμα τορὸν καὶ πνεῦμα λιγυρὸν ἐγγίγνεται αὐτῷ καὶ λαλίστατος ἐξ ἀφωνοτάτου ἐστίν, οὐδʼ ἂν ʼἐπιστομίσας παύσειας αὐτὸν μὴ οὐχὶ συνεχῆ λαλεῖν καὶ ῥήσεις μακρὰς συνείρειν. συνετὰ μέντοι πάντα καὶ κόσμια καὶ κατὰ τὸν Ὁμήρου ἐκεῖνον ῥήτορα· νιφάδεσσι γὰρ ἐοικότα χειμερίῃσι διεξέρχονται, οὐδʼ ἀποχρήσει σοι κύκνοις κατὰ τὴν ἡλικίαν εἰκάσαι αὐτούς, ἀλλὰ τεττιγῶδές τι πυκνὸν καὶ ἐπίτροχον συνάπτουσιν ἄχρι βαθείας ἑσπέρας. τοὐντεῦθεν δὲ ἤδη ἀφεθείσης αὐτοῖς τῆς μέθης σιωπῶσι καὶ πρὸς τὸ ἀρχαῖον ἀνατρέχουσι τὸ μέντοι παραδοξότατον οὐδέπω εἶπον ἢν γὰρ ἀτελῆ ὁ γέρων μεταξὺ καταλίπῃ ὃν διεξῄει τὸν λόγον, δύντος ἡλίου κωλυθεὶς ἐπὶ πέρας αὐτὸν ἐπεξελθεῖν, ἐς νέωτα πιὼν αὖθις ἐκεῖνα συνάπτει ἃ πέρυσι λέγοντα ἡ μέθη αὐτὸν κατέλιπεν.\nταῦτά μοι κατὰ τὸν Μῶμον εἰς ἐμαυτὸν ἀπεσκώφθω, καὶ μὰ τὸν Δίʼ οὐκ ἂν ἔτι ἐπαγάγοιμι τὸ ἐπιμύθιον ὁρᾶτε γὰρ ἤδη καθʼ ὅ τι τῷ μύθῳ ἔοικα. ὥστε ἢν μέν τι παραπαίωμεν, ἡ μέθη αἰτία· εἰ δὲ πινυτὰ δόξειε τὰ λεγόμενα, ὁ Σιληνὸς ἄρα ἦν ἵλεως.\n","locs":[{"loc":"urn:cts:greekLit:tlg0062.tlg003:1","start":0,"length":777},{"loc":"urn:cts:greekLit:tlg0062.tlg003:2","start":777,"length":958},{"loc":"urn:cts:greekLit:tlg0062.tlg003:3","start":1735,"length":871},{"loc":"urn:cts:greekLit:tlg0062.tlg003:4","start":2606,"length":871},{"loc":"urn:cts:greekLit:tlg0062.tlg003:5","start":3477,"length":1009},{"loc":"urn:cts:greekLit:tlg0062.tlg003:6","start":4486,"length":797},{"loc":"urn:cts:greekLit:tlg0062.tlg003:7","start":5283,"length":1064},{"loc":"urn:cts:greekLit:tlg0062.tlg003:8","start":6347,"length":236}]}
{"id":"urn:cts:greekLit:tlg0062.tlg004.1st1K-grc1","text":"Τὸν Ἡρακλέα οἱ Κελτοὶ Ὄγμιον ὀνομάζουσι φωνῇ τῇ ἐπιχωρίῳ, τὸ δὲ εἶδος τοῦ θεοῦ πάνυ ἀλλόκοτον γράφουσι. γέρων ἐστὶν αὐτοῖς ἐς τὸ ἔσχατον, ἀναφαλαντίας, πολιὸς ἀκριβῶς ὅσαι λοιπαὶ τῶν τριχῶν, ῥυσὸς τὸ δέρμα καὶ διακεκαυμένος ἐς τὸ μελάντατον οἷοί εἰσιν οἱ θαλαττουργοὶ γέροντες· μᾶλλον δὲ Χάρωνα Ἰαπετόν τινα τῶν ὑποταρταρίων καὶ πάντα μᾶλλον ἢ Ἡρακλέα εἶναι ἂν εἰκάσειας. ἀλλὰ καὶ τοιοῦτος ὢν ἔχει ὅμως τὴν σκευὴν τὴν Ἡρακλέους· καὶ γὰρ τὴν διφθέραν ἐνῆπται τὴν τοῦ λέοντος καὶ τὸ ῥόπαλον ἔχει ἐν τῇ δεξιᾷ καὶ τὸν γωρυτὸν παρήρτηται, καὶ τὸ τόξον ἐντεταμένον ἡ ἀριστερὰ προδείκνυσιν, καὶ ὅλος Ἡρακλῆς ἐστι ταῦτά γε.\nᾤμην οὖν ἐφʼ ὕβρει τῶν Ἑλληνίων θεῶν τοιαῦτα παρανομεῖν τοὺς Κελτοὺς ἐς τὴν μορφὴν τὴν Ἡρακλέους ἀμυνομένους αὐτὸν τῇ γραφῇ, ὅτι τὴν χώραν ποτὲ αὐτῶν ἐπῆλθεν λείαν ἐλαύνων, ὁπότε τὰς Γηρυόνου ἀγέλας ζητῶν κατέδραμε τὰ πολλὰ τόν ἑσπερίων γενῶν.\nκαίτοι τὸ παραδοξότατον οὐδέπω ἔφην τῆς εἰκόνος· ὁ γὰρ δὴ γέρων Ἡρακλῆς ἐκεῖνος ἀνθρώπων πάμπολύ τι πλῆθος ἕλκει ἐκ τῶν ὤτων ἅπαντας δεδεμένους. δεσμὰ δέ εἰσιν οἱ σειραὶ λεπταὶ χρυσοῦ καὶ ἠλέκτρου εἰργασμέναι ὅρμοις ἐοικυῖαι τοῖς καλλίστοις. καὶ ὅμως ὑφʼ οὕτως ἀσθενῶν ἀγόμενοι οὔτε δρασμὸν βουλεύουσι, δυνάμενοι ἂν εὐμαρῶς, οὔτε ὅλως ἀντιτείνουσιν ἢ τοῖς ποσὶν ἀντερείδουσι πρὸς τὸ ἐναντίον τῆς ἀγωγῆς ἐξυπτιάζοντες, ἀλλὰ φαιδροὶ ἕπονται καὶ γεγηθότες καὶ τὸν ἄγοντα ἐπαινοῦντες, ἐπειγόμενοι ἅπαντες καὶ τῷ φθάνειν ἐθέλειν τὸν δεσμὸν ἐπιχαλῶντες, ἐοικότες ἀχθεσθησομένοις εἰ λυθήσονται. ὃ δὲ πάντων ἀτοπώτατον εἶναί μοι ἔδοξεν, οὐκ ὀκνήσω καὶ τοῦτο εἰπεῖν· οὐ γὰρ ἔχων ὁ ζωγράφος ὅθεν ἐξάψειε ταῖς σειραῖς τὰς ἀρχάς, ἅτε τῆς δεξιᾶς μὲν ἤδη τὸ ῥόπαλον, τῆς λαιᾶς δὲ τὸ τόξον ἐχούσης, τρυπήσας τοῦ θεοῦ τὴν γλῶτταν ἄκραν ἐξ ἐκείνης ἑλκομένους αὐτοὺς ἐποίησεν, καὶ ἐπέστραπταί γε εἰς τοὺς ἀγομένους μειδιῶν.\nΤαῦτʼ ἐγὼ μὲν ἐπὶ πολὺ εἱστήκειν ὁρῶν καὶ θαυμάζων καὶ ἀπορῶν καὶ ἀγανακτῶν· Κελτὸς δέ τις παρεστὼς οὐκ ἀπαίδευτος τὰ ἡμέτερα, ὡς ἔδειξεν ἀκριβῶς Ἑλλάδα φωνὴν ἀφιείς, φιλόσοφος, οἶμαι, τὰ ἐπιχώρια, Ἐγώ σοι, ἔφη, ὥ ξένε. λύσω τῆς γραφῆς τὸ αἴνιγμα· πάνυ γὰρ ταραττομένῳ ἔοικας πρὸς αὐτήν. τὸν λόγον ἡμεῖς οἱ Κελτοὶ οὐχ ὥσπερ ὑμεῖς οἱ Ἕλληνες Ἑρμῆν οἰόμεθα εἶναι, ἀλλʼ Ἡρακλεῖ αὐτὸν εἰκάζομεν, ὅτι παρὰ πολὺ τοῦ Ἑρμοῦ ἰσχυρότερος οὗτος. εἰ δὲ γέρων πεποίηται, μὴ θαυμάσῃς· μόνος γὰρ ὁ λόγος ἐν γήρᾳ φιλεῖ ἐντελῇ ἐπιδείκνυσθαι τὴν ἀκμήν, εἴ γε ἀληθῆ ὑμῶν οἱ ποιηταὶ λέγουσιν, ὅτι αἱ μὲν τῶν ὁπλοτέρων φρένες ἠερέθονται, τὸ δὲ γῆρας ἔχει τι λέξαι τῶν νέων σοφώτερον. οὕτω γέ τοι καὶ τοῦ Νέστορος ὑμῖν ἀπορρεῖ ἐκ τῆς γλώττης τὸ μέλι, καὶ οἱ ἀγορηταὶ τῶν Τρώων τὴν ὄπα ἀφιᾶσιν εὐανθῆ τινα· λείρια γὰρ καλεῖται, εἴ γε μέμνημαι, τὰ ἄνθη.\nὥστε εἰ τῶν ὤτων ἐκδεδεμένους τοὺς ἀνθρώπους πρὸς τὴν γλῶτταν ὁ γέρων οὕτος Ἡρακλῆς ἕλκει, μηδὲ τοῦτο θαυμάσῃς εἰδὼς τὴν ὤτων καὶ γλώττης συγγένειαν· οὐδʼ ὕβρις εἰς αὐτόν, εἰ ταύτῃ τετρύπηται· μέμνημαι γοῦν, ἔφη, καὶ κωμικῶν τινων ἰαμβείων παρʼ ὑμῶν μαθών, τοῖς γὰρ λάλοις ἐξ ἄκρου ἡ γλῶττα πᾶσίν ἐστι τετρυπημένη.\nτὸ δʼ ὅλον καὶ αὐτὸν ἡμεῖς τὸν Ἡρακλέα λόγῳ τὰ πάντα ἡγούμεθα ἐξεργάσασθαι σοφὸν γενόμενον, καί πειθοῖ τὰ πλεῖστα βιάσασθαι. καὶ τά γε βέλη αὐτοῦ οἱ λόγοι εἰσίν, οἶμαι, ὀξεῖς καὶ εὔστοχοι καὶ ταχεῖς καὶ τὰς ψυχὰς τιτρώσκοντες· πτερόεντα γοῦν τὰ ἔπη καὶ ὑμεῖς φατε εἶναι.\nΤοσαῦτα μὲν ὁ Κελτός. ἐμοὶ δὲ ἡνίκα περὶ τῆς δεῦρο παρόδου ταύτης ἐσκοπούμην πρὸς ἐμαυτόν, εἴ μοι καλῶς ἔχει τηλικῷδε ὄντι καὶ πάλαι τῶν ἐπιδείξεων πεπαυμένῳ αὖθις ὑπὲρ ἐμαυτοῦ ψῆφον διδόναι τοσούτοις δικασταῖς, κατὰ καιρὸν ἐπῆλθεν ἀναμνησθῆναι τῆς εἰκόνος· τέως μὲν γὰρ ἐδεδίειν, μή τινι ὑμῶν δόξαιμι κομιδῇ μειρακιώδη ταῦτα ποιεῖν καὶ παρʼ ἡλικίαν νεανιεύεσθαι, κᾆτά τις Ὁμηρικὸς νεανίσκος ἐπιπλήξειέν μοι εἰπὼν τὸ σὴ δὲ βίη λέλυται, καὶ χαλεπὸν γῆρας κατείληφέ σε, ἠπεδανὸς δέ νύ τοι θεράπων, βραδέες δέ τοι ἵπποι, ἐς τοὺς πόδας τοῦτο ἀποσκώπτων. ἀλλʼ ὅταν ἀναμνησθῶ τοῦ γέροντος ἐκείνου Ἡρακλέους, πάντα ποιεῖν προάγομαι καὶ οὐκ αἰδοῦμαι τοιαῦτα τολμῶν ἡλικιώτης ὢν τῆς εἰκόνος.\nὥστε ἰσχὺς μὲν καὶ τάχος καὶ κάλλος καὶ ὅσα σώματος ἀγαθὰ χαιρέτω, καὶ ὁ Ἔρως ὁ σός, ὦ Τήϊε ποιητά, ἐσιδών με ὑποπόλιον τὸ γένειον χρυσοφαέννων εἰ βούλεται πτερύγων ταρσοῖς παραπετέσθω, καὶ ὁ Ἱπποκλείδης οὐ φροντιεῖ. τῷ λόγῳ δὲ νῦν ἂν μάλιστα ἀνηβᾶν καὶ ἀνθεῖν καὶ ἀκμάζειν καθʼ ὥραν εἴη καὶ ἕλκειν τῶν ὤτων ὅσους ἂν πλείστους δύνηται, καὶ τοξεύειν πολλάκις, ὡς οὐδέν γε δέος μὴ κενωθεὶς λάθοι ὁ γωρυτὸς αὐτῷ.\nὉρᾷς ὅπως παραμυθοῦμαι τὴν ἡλικίαν καὶ τὸ γῆρας τὸ ἐμαυτοῦ. καὶ διὰ τοῦτο ἐτόλμησα πάλαι νενεωλκημένον τὸ ἀκάτιον κατασπάσας καὶ ἐκ τῶν ἐνόντων ἐπισκευάσας αὖθις ἀφεῖναι ἐς μέσον τὸ πέλαγος. εἴη δʼ, ὦ θεοί, καὶ τὰ παρʼ ὑμῶν ἐμπνεῦσαι δεξιά, ὡς νῦν γε μάλιστα πλησιστίου τε καί ἐσθλοῦ ἑταίρου ἀνέμου δεόμεθα, ἵνα, εἰ ἄξιοι φαινοίμεθα, καὶ ἡμίν τὸ Ὁμηρικὸν ἐκεῖνο ἐπιφθέγξηταί τίς,\nοἵην ἐκ ῥακέων ὁ γέρων ἐπιγουνίδα φαίνει.\n","locs":[{"loc":"urn:cts:greekLit:tlg0062.tlg004:1","start":0,"length":616},{"loc":"urn:cts:greekLit:tlg0062.tlg004:2","start":616,"length":244},{"loc":"urn:cts:greekLit:tlg0062.tlg004:3","start":860,"length":906},{"loc":"urn:cts:greekLit:tlg0062.tlg004:4","start":1766,"length":830},{"loc":"urn:cts:greekLit:tlg0062.tlg004:5","start":2596,"length":315},{"loc":"urn:cts:greekLit:tlg0062.tlg004:6","start":2911,"length":271},{"loc":"urn:cts:greekLit:tlg0062.tlg004:7","start":3182,"length":683},{"loc":"urn:cts:greekLit:tlg0062.tlg004:8","start":3865,"length":832}]}
{"id":"urn:cts:greekLit:tlg0062.tlg004.perseus-grc2","text":"τὸν Ἡρακλέα οἱ Κελτοὶ Ὄγμιον ὀνομάζουσι φωνῇ τῇ ἐπιχωρίῳ, τὸ δὲ εἶδος τοῦ θεοῦ πάνυ ἀλλόκοτον γράφουσι, γέρων ἐστὶν αὐτοῖς ἐς τὸ ἔσχατον, ἀναφαλαντίας, πολιὸς ἀκριβῶς ὅσαι λοιπαὶ τῶν τριχῶν, ῥυσὸς τὸ δέρμα καὶ διακεκαυμένος ἐς τὸ μελάντατον οἷοὶ εἰσιν οἱ θαλαττουργοὶ γέροντες· μᾶλλον δὲ Χάρωνα ἢ Ἰαπετὸν τινα τῶν ὑποταρταρίων καὶ πάντα μᾶλλον ἢ Ἡρακλέα εἶναι ἂν εἰκάσειας. ἀλλὰ καὶ τοιοῦτος ὢν ἔχει ὅμως τὴν σκευὴν τὴν Ἡρακλέους· καὶ γὰρ τὴν διφθέραν ἐνῆπται τὴν τοῦ λέοντος καὶ τὸ ῥόπαλον ἔχει ἐν τῇ δεξιᾷ καὶ τὸν γωρυτὸν παρήρτηται, καὶ τὸ τόξον ἐντεταμένον ἡ ἀριστερὰ προδείκνυσιν, καὶ ὅλος Ἡρακλῆς ἐστι ταῦτά γε.\nᾤμην οὖν ἐφʼ ὕβρει τῶν Ἑλληνίων θεῶν τοιαῦτα παρανομεῖν τοὺς Κελτοὺς ἐς τὴν μορφὴν τὴν Ἡρακλέους ἀμυνομένους αὐτὸν τῇ γραφῇ, ὅτι τὴν χώραν ποτὲ αὐτῶν ἐπῆλθεν λείαν ἐλαύνων, ὁπότε τὰς Γηρυόνου ἀγέλας ζητῶν κατέδραμε τὰ πολλὰ τῶν ἑσπερίων γενῶν.\nκαίτοι τὸ παραδοξότατον οὐδέπω ἔφην τῆς εἰκόνος· ὁ γὰρ δὴ γέρων Ἡρακλῆς ἐκεῖνος ἀνθρώπων πάμπολύ τι πλῆθος ἕλκει ἐκ τῶν ὤτων ἅπαντας δεδεμένους. δεσμὰ δὲ εἰσιν οἱ σειραὶ λεπταὶ χρυσοῦ καὶ ἠλέκτρου εἰργασμέναι ὅρμοις ἐοικυῖαι τοῖς καλλίστοις. καὶ ὅμως ὑφʼ οὕτως ἀσθενῶν ἀγόμενοι οὔτε δρασμὸν βουλεύουσι, δυνάμενοι ἂν εὐμαρῶς, οὔτε ὅλως ἀντιτείνουσιν ἢ τοῖς ποσὶν ἀντερείδουσι πρὸς τὸ ἐναντίον τῆς ἀγωγῆς ἐξυπτιάζοντες, ἀλλὰ φαιδροὶ ἕπονται καὶ γεγηθότες καὶ τὸν ἄγοντα ἐπαινοῦντες, ἐπειγόμενοι ἅπαντες καὶ τῷ φθάνειν ἐθέλειν τὸν δεσμὸν ἐπιχαλῶντες, ἐοικότες ἀχθεσθησομένοις εἰ λυθήσονται. ὃ δὲ πάντων ἀτοπώτατον εἶναί μοι ἔδοξεν, οὐκ ὀκνήσω καὶ τοῦτο εἰπεῖν οὐ γὰρ ἔχων ὁ ζωγράφος ὅθεν ἐξάψειε ταῖς σειραῖς τὰς ἀρχάς, ἅτε τῆς δεξιᾶς μὲν ἤδη τὸ ῥόπαλον, τῆς λαιᾶς δὲ τὸ τόξον ἐχούσης, τρυπήσας τοῦ θεοῦ τὴν γλῶτταν ἄκραν ἐξ ἐκείνης ἑλκομένους αὐτοὺς ἐποίησεν, καὶ ἐπέστραπταί γε εἰς τοὺς ἀγομένους μειδιῶν.\nταῦτʼ ἐγὼ μὲν ἐπὶ πολὺ εἱστήκειν ὁρῶν καὶ θαυμάζων καὶ ἀπορῶν καὶ ἀγανακτῶν Κελτὸς δὲ τις παρεστὼς οὐκ ἀπαίδευτος τὰ ἡμέτερα, ὡς ἔδειξεν ἀκριβῶς Ἑλλάδα φωνὴν ἀφιείς, φιλόσοφος, οἶμαι, τὰ ἐπιχώρια, Ἐγὼ σοι, ἔφη, ὦ ξένε, λύσω τῆς γραφῆς τὸ αἴνιγμα· πάνυ γὰρ ταραττομένῳ ἔοικας πρὸς αὐτήν. τὸν λόγον ἡμεῖς οἱ Κελτοὶ οὐχ ὥσπερ ὑμεῖς οἱ Ἕλληνες Ἑρμῆν οἰόμεθα εἶναι, ἀλλʼ Ἡρακλεῖ αὐτὸν εἰκάζομεν, ὅτι παρὰ πολὺ τοῦ Ἑρμοῦ ἰσχυρότερος οὗτος. εἰ δὲ γέρων πεποίηται, μὴ θαυμάσῃς· μόνος γὰρ ὁ λόγος ἐν γήρᾳ, φιλεῖ ἐντελῆ ἐπιδείκνυσθαι τὴν ἀκμήν, εἲ γε ἀληθῆ ὑμῶν οἱ ποιηταὶ λέγουσιν, ὅτι αἱ μὲν τῶν ὁπλοτέρων φρένες ἠερέθονται, τὸ δὲ γῆρας ἔχει; τι λέξαι· τῶν νέων σοφώτερον. οὕτω γὲ τοι καὶ τοῦ Νέστορος ὑμῖν ἀπορρεῖ ἐκ τῆς γλώττης τὸ μέλι, καὶ οἱ ἀγορηταὶ τῶν Τρώων τὴν ὄπα ἀφιᾶσιν εὐανθῆ τινα λείρια γὰρ καλεῖται, εἴ γε μέμνημαι, τὰ ἄνθη.\nὥστε εἰ τῶν ὤτων ἐκδεδεμένους τοὺς ἀνθρώπους πρὸς τὴν γλῶτταν ὁ γέρων οὗτος Ἡρακλῆς ἕλκει, μηδὲ τοῦτο θαυμάσῃς εἰδὼς τὴν ὤτων καὶ γλώττης συγγένειαν· οὐδʼ ὕβρις εἰς αὐτόν, εἰ ταύτῃ τετρύπηται· μέμνημαι γοῦν, ἔφη, καὶ κωμικῶν τινων ἰαμβείων παρʼ ὑμῶν μαθών, τοῖς γὰρ λάλοις ἐξ ἄκρου ἡ γλῶττα πᾶσὶν ἐστι τετρυπημένη.\nτὸ δʼ ὅλον καὶ αὐτὸν ἡμεῖς τὸν Ἡρακλέα λόγῳ τὰ πάντα ἡγούμεθα ἐξεργάσασθαι σοφὸν γενόμενον, καὶ πειθοῖ τὰ πλεῖστα βιάσασθαι. καὶ τά γε βέλη αὐτοῦ οἱ λόγοι εἰσίν, οἶμαι, ὀξεῖς καὶ εὔστοχοι καὶ ταχεῖς καὶ τὰς ψυχὰς τιτρώσκοντες· πτερόεντα γοῦν τὰ ἔπη καὶ ὑμεῖς φατε εἶναι.\nτοσαῦτα. μὲν ὁ Κελτός. ἐμοὶ δὲ ἡνίκα περὶ τῆς δεῦρο παρόδου ταύτης ἐσκοπούμην πρὸς ἐμαυτόν, εἲ μοι καλῶς ἔχει τηλικῷδε ὄντι καὶ πάλαι τῶν ἐπιδείξεων πεπαυμένῳ αὖθις ὑπὲρ ἐμαυτοῦ ψῆφον διδόναι τοσούτοις δικασταῖς, κατὰ καιρὸν ἐπῆλθεν ἀναμνησθῆναι τῆς εἰκόνος· τέως μὲν γὰρ ἐδεδίειν, μὴ τινι ὑμῶν δόξαιμι κομιδῇ μειρακιώδη ταῦτα ποιεῖν καὶ παρʼ ἡλικίαν νεανιεύεσθαι, κᾆτά τις Ὁμηρικὸς νεανίσκος ἐπιπλήξειὲν μοι εἰπὼν τὸ σὴ δὲ βίη λέλυται, καὶ χαλεπὸν γῆρας κατείληφέ σε, ἠπεδανὸς δὲ νὺ τοι θεράπων, βραδέες δὲ τοι ἵπποι, ἐς τοὺς πόδας τοῦτο ἀποσκώπτων. ἀλλʼ ὅταν ἀναμνησθῶ τοῦ γέροντος ἐκείνου Ἡρακλέους, πάντα ποιεῖν προάγομαι καὶ οὐκ αἰδοῦμαι τοιαῦτα τολμῶν ἡλικιώτης ὢν τῆς εἰκόνος.\nὥστε ἰσχὺς μὲν καὶ τάχος καὶ κάλλος καὶ ὅσα σώματος ἀγαθὰ χαιρέτω, καὶ ὁ Ἔρως ὁ σός, ὦ Τήϊε ποιητά, ἐσιδών με ὑποπόλιον τὸ γένειον χρυσοφαέννων εἰ βούλεται πτερύγων ταρσοῖς παραπετέσθω, καὶ ὁ Ἱπποκλείδης οὐ φροντιεῖ. τῷ λόγῳ δὲ νῦν ἂν μάλιστα ἀνηβᾶν καὶ ἀνθεῖν καὶ ἀκμάζειν καθʼ ὥραν εἴη καὶ ἕλκειν τῶν ὤτων ὅσους ἂν πλείστους δύνηται, καὶ τοξεύειν πολλάκις, ὡς οὐδέν γε δέος μὴ κενωθεὶς λάθοι ὁ γωρυτὸς αὐτῷ.\nὁρᾷς ὅπως παραμυθοῦμαι τὴν ἡλικίαν καὶ τὸ γῆρας τὸ ἐμαυτοῦ. καὶ διὰ τοῦτο ἐτόλμησα πάλαι νενεωλκημένον τὸ ἀκάτιον κατασπάσας καὶ ἐκ τῶν ἐνόντων ἐπισκευάσας αὖθις ἀφεῖναι ἐς μέσον τὸ πέλαγος. εἴη δʼ, ὦ θεοί, καὶ τὰ παρʼ ὑμῶν ἐμπνεῦσαι δεξιά, ὡς νῦν γε μάλιστα πλησιστίου τε καὶ ἐσθλοῦ ἑταίρου ἀνέμου δεόμεθα, ἵνα, εἰ ἄξιοι φαινοίμεθα, καὶ ἡμῖν τὸ Ὁμηρικὸν ἐκεῖνο ἐπιφθέγξηταί τίς, οἵην ἐκ ῥακέων ὁ γέρων ἐπιγουνίδα φαίνει.\n","locs":[{"loc":"urn:cts:greekLit:tlg0062.tlg004:1","start":0,"length":618},{"loc":"urn:cts:greekLit:tlg0062.tlg004:2","start":618,"length":244},{"loc":"urn:cts:greekLit:tlg0062.tlg004:3","start":862,"length":905},{"loc":"urn:cts:greekLit:tlg0062.tlg004:4","start":1767,"length":831},{"loc":"urn:cts:greekLit:tlg0062.tlg004:5","start":2598,"length":315},{"loc":"urn:cts:greekLit:tlg0062.tlg004:6","start":2913,"length":271},{"loc":"urn:cts:greekLit:tlg0062.tlg004:7","start":3184,"length":684},{"loc":"urn:cts:greekLit:tlg0062.tlg004:8","start":3868,"length":832}]}
{"id":"urn:cts:greekLit:tlg0062.tlg005.1st1K-grc1","text":"ἠλέκτρου πέρι καὶ ὑμᾶς δηλαδὴ ὁ μῦθος πέπεικεν, αἰγείρους ἐπὶ τῷ Ἠριδανῷ ποταμῷ δακρύειν αὐτὸ θρηνούσας τὸν Φαέθοντα, καὶ ἀδελφάς γε εἶναι τὰς αἰγείρους ἐκείνας τοῦ Φαέθοντος, εἶτα ὀδυρομένας τὸ μειράκιον ἀλλαγῆναι ἐς τὰ δένδρα, καὶ ἀποστάζειν ἔτι αὐτῶν δάκρυον δῆθεν τὸ ἤλεκτρον. τοιαῦτα γὰρ ἀμέλει καὶ αὐτὸς ἀκούων τῶν ποιητῶν ᾀδόντων ἤλπιζον, εἴ ποτε γενοίμην ἐπὶ τῷ Ἠριδανῷ, ὑπελθὼν μίαν τῶν αἰγείρων ἐκπετάσας τὸ προκόλπιον ὑποδέξεσθαι τῶν δακρύων ὀλίγα, ὡς ἤλεκτρον ἔχοιμι.\nκαὶ δὴ οὐ πρὸ πολλοῦ κατʼ ἄλλο μέν τι χρέος, ἧκον δὲ ὅμως ἐς τὰ χωρία ἐκεῖνα, καὶ — ἔδει γὰρ ἀναπλεῖν κατὰ τὸν Ἠριδανόν — οὔτʼ αἰγείρους εἶδον πάνυ περισκοπῶν οὔτε τὸ ἤλεκτρον, ἀλλʼ οὐδὲ τοὔνομα τοῦ Φαέθοντος ᾔδεσαν οἱ ἐπιχώριοι. ἀναζητοῦντος γοῦν ἐμοῦ καὶ διαπυνθανομένου, πότε δὴ ἐπὶ τὰς αἰγείρους ἀφιξόμεθα τὰς τὸ ἤλεκτρον, ἐγέλων οἱ ναῦται καὶ ἠξίουν σαφέστερον λέγειν ὅ τι καὶ θέλοιμι· κἀγὼ τὸν μῦθον διηγούμην αὐτοῖς, Φαέθοντα γενέσθαι Ἡλίου παῖδα, καὶ τοῦτον ἐς ἡλικίαν ἐλθόντα αἰτῆσαι παρὰ τοῦ πατρὸς ἐλάσαι τὸ ἅρμα, ὡς ποιήσειε καὶ αὐτὸς μίαν ἡμέραν, τὸν δὲ δοῦναι, τὸν δὲ ἀπολέσθαι ἐκδιφρευθέντα, καὶ τὰς ἀδελφὰς αὐτοῦ πενθούσας ἐνταῦθά που, ἔφην, παρʼ ὑμῖν, ἵναπερ καὶ κατέπεσεν, ἐπὶ τῷ Ἠριδανῷ, αἰγείρους γενέσθαι καὶ δακρύειν ἔτι ἐπʼ αὐτῷ τὸ ἤλεκτρον.\nτίς ταῦτά σοι, ἔφασκον, διηγήσατο ἀπατεὼν καὶ ψευδολόγος ἄνθρωπος; ἡμεῖς δὲ οὔτε ἡνίοχον τινα ἐκπίπτοντα εἴδομεν οὔτε τὰς αἰγείρους ἃς φὴς ἔχομεν. εἰ δὲ ἦν τι τοιοῦτον, οἴει ἡμᾶς δυοῖν ὀβολοῖν ἕνεκα ἐρέττειν ἂν ἢ ἕλκειν τὰ πλοῖα πρὸς ἐναντίον τὸ ὕδωρ, οἷς ἐξῆν πλουτεῖν ἀναλέγοντας τῶν αἰγείρων τὰ δάκρυα; τοῦτο λεχθὲν οὐ μετρίως μου καθίκετο, καὶ ἐσιώπησα αἰσχυνθείς, ὅτι παιδίου τινος ὡς ἀληθῶς ἔργον ἐπεπόνθειν πιστεύσας τοῖς ποιηταῖς ἀπίθανα οὕτως ψευδομένοις, ὡς μηδὲν ὑγιὲς ἀρέσκεσθαι αὐτοῖς. μιᾶς μὲν δὴ ταύτης ἐλπίδος οὐ μικρᾶς ἐψευσμένος ἠνιώμην καθάπερ ἐκ τῶν χειρῶν τὸ ἤλεκτρον ἀπολωλεκώς, ὅς γε ἤδη ἀνέπλαττον ὅσα καὶ οἷα χρήσομαι αὐτῷ.\nἐκεῖνο δὲ καὶ πάνυ ἀληθὲς ᾤμην εὑρήκειν παρʼ αὐτοῖς, κύκνους πολλοὺς ᾄδοντας ἐπὶ ταῖς ὄχθαις τοῦ ποταμοῦ. καὶ αὖθις ἠρώτων τοὺς ναύτας—ἀνεπλέομεν γὰρ ἔτι — ἀλλʼ οἵ γε κύκνοι πηνίκα ὑμῖν τὸ λιγυρὸν ἐκεῖνο ᾄδουσιν ἐφεστῶτες τῷ ποταμῷ ἔνθεν καὶ ἔνθεν; φασὶ γοῦν Ἀπόλλωνος παρέδρους αὐτοὺς ὄντας, ᾠδικοὺς ἀνθρώπους, ἐνταῦθά που ἐς τὰ ὄρνεα μεταπεσεῖν καὶ διὰ τοῦτο δεῖν ἔτι οὐκ ἐκλαθομένους τῆς μουσικῆς.\nοἱ δὲ σὺν γέλωτι, σύ, ἔφησαν, ἄνθρωπε, οὐ παύσῃ τήμερον καταψευδόμενος τῆς χώρας ἡμῶν καὶ τοῦ ποταμοῦ; ἡμεῖς δὲ ἀεὶ πλέοντες καὶ ἐκ παίδων σχεδὸν ἐργαζόμενοι ἐν τῷ Ἠριδανῷ ὀλίγους μὲν κύκνους ἐνίοτε ὁρῶμεν ἐν τοῖς ἕλεσι τοῦ ποταμοῦ, καὶ κρώζουσιν οὗτοι πάνυ ἄμουσον καὶ ἀσθενές, ὡς τοὺς κόρακας ἢ τοὺς κολοιοὺς Σειρῆνας εἶναι πρὸς αὐτούς, ᾀδόντων δὲ ἡδὺ καὶ οἷον σὺ φὴς οὐδὲ ὄναρ ἀκηκόαμεν· ὥστε θαυμάζομεν πόθεν ταῦτα εἰς ὑμᾶς ἀφίκετο περὶ ἡμῶν.\nΠολλὰ τοιαῦτα ἐξαπατηθῆναι ἔστι πιστεύοντας τοῖς πρὸς τὸ μεῖζον ἕκαστα ἐξηγουμένοις. ὥστε κἀγὼ νῦν δέδια ὑπὲρ ἐμαυτοῦ μὴ ὑμεῖς ἄρτι ἀφιγμένοι, καὶ τοῦτο πρῶτον ἀκροασόμενοι ἡμῶν, ἤλεκτρά τινα καὶ κύκνους ἐλπίσαντες εὑρήσειν παρʼ ἡμῖν, ἔπειτα μετʼ ὀλίγον ἀπέλθητε καταγελῶντες τῶν ὑποσχομένων ὑμῖν τοιαῦτα πολλὰ κειμήλια ἐνεῖναι τοῖς λόγοις. ἀλλὰ μαρτύρομαι, ὡς ἐμοῦ τοιαῦτα μεγαλαυχουμένου· περὶ τῶν ἐμῶν οὔτε ὑμεῖς οὔτε ἄλλος πω ἀκήκοεν, οὐδʼ ἂν ἀκούσειέν ποτε. ἄλλοις μὲν γὰρ οὐκ ὀλίγοις ἐντύχοις ἂν Ἠριδανοῖς τισι καὶ οἷς οὐκ ἤλεκτρον. ἀλλὰ χρυσὸς αὐτὸς ἀποστάζει τῶν λόγων, πολὺ τῶν κύκνων τῶν ποιητικῶν λιγυρωτέροις· τὸ δὲ ἐμὸν ὁρᾶτε ἤδη ὁποῖον ἁπλοϊκὸν καὶ ἄμυθον, οὐδέ τις ᾠδὴ πρόσεστιν. ὥστε ὅρα μὴ τοιοῦτό τι πάθῃς μείζω περὶ ἡμῶν ἐλπίσας, οἷόν τι πάσχουσιν οἱ τὰ ἐν τῷ ὕδατι ὁρῶντες· οἰόμενοι γὰρ τηλικαῦτα εἶναι αὐτὰ οἷα διεφαίνετο αὐτοῖς ἄνωθεν, εὐρυνομένης τῆς σκιᾶς πρὸς τὴν αὐγήν, ἐπειδὰν ἀνασπάσωσι, πολλῷ μικρότερα εὑρίσκοντες ἀνιῶνται. ἤδη οὖν σοι προλέγω, ἐκχέας τὸ ὕδωρ καὶ ἀποκαλύψας τἀμὰ μηδὲν μέγα προσδοκήσῃς ἀνιμήσεσθαι, ἢ σαυτὸν αἰτιάσῃ τῆς ἐλπίδος.\n","locs":[{"loc":"urn:cts:greekLit:tlg0062.tlg005:1","start":0,"length":480},{"loc":"urn:cts:greekLit:tlg0062.tlg005:2","start":480,"length":765},{"loc":"urn:cts:greekLit:tlg0062.tlg005:3","start":1245,"length":649},{"loc":"urn:cts:greekLit:tlg0062.tlg005:4","start":1894,"length":401},{"loc":"urn:cts:greekLit:tlg0062.tlg005:5","start":2295,"length":447},{"loc":"urn:cts:greekLit:tlg0062.tlg005:6","start":2742,"length":1076}]}
{"id":"urn:cts:greekLit:tlg0062.tlg005.perseus-grc2","text":"Ἠλέκτ̆ου πτέρι καὶ ὑμᾶς δηλαδὴ ὁ μῦθος πέπεικεν, αἰγείρους ἐπὶ τῷ Ἠριδανῷ ποταμῷ δακρύειν αὐτὸ θρηνούσας τὸν Φαέθοντα, καὶ ἀδελφάς γε εἶναι τὰς αἰγείρους ἐκείνας τοῦ Φαέθοντος, εἶτα ὀδυρομένας τὸ μειράκιον ἀλλαγῆναι ἐς τὰ δένδρα, καὶ ἀποστάζειν ἔτι αὐτῶν δάκρυον δῆθεν τὸ ἤλεκτρον. τοιαῦτα γὰρ ἀμέλει καὶ αὐτὸς ἀκούων τῶν ποιητῶν ᾀδόντων ἤλπιζον, εἴ ποτε γενοίμην ἐπὶ τῷ Ἠριδανῷ, ὑπελθὼν μίαν τῶν αἰγείρων ἐκπετάσας τὸ προκόλπιον ὑποδέξεσθαι τῶν δακρύων ὀλίγα, ὡς ἤλεκτρον ἔχοιμι.\nκαὶ δὴ οὐ πρὸ πολλοῦ κατʼ ἄλλο μέν τι χρέος, ἧκον δὲ ὅμως ἐς τὰ χωρία ἐκεῖνα, καὶ — ἔδει γὰρ ἀναπλεῖν κατὰ τὸν Ἠριδανόν — οὔτʼ αἰγείρους εἶδον πάνυ περισκοπῶν οὔτε τὸ ἤλεκτρον, ἀλλʼ οὐδὲ τοὔνομα τοῦ Φαέθοντος ᾔδεσαν οἱ ἐπιχώριοι. ἀναζητοῦντος γοῦν ἐμοῦ καὶ διαπυνθανομένου, πότε δὴ ἐπὶ τὰς αἰγείρους ἀφιξόμεθα τὰς τὸ ἤλεκτρον, ἐγέλων οἱ ναῦται καὶ ἠξίουν σαφέστερον λέγειν ὅ τι καὶ θέλοιμι· κἀγὼ τὸν μῦθον διηγούμην αὐτοῖς, Φαέθοντα γενέσθαι Ἡλίου παῖδα, καὶ τοῦτον ἐς ἡλικίαν ἐλθόντα αἰτῆσαι παρὰ τοῦ πατρὸς ἐλάσαι τὸ ἅρμα, ὡς ποιήσειε καὶ αὐτὸς μίαν ἡμέραν, τὸν δὲ δοῦναι, τὸν δὲ ἀπολέσθαι ἐκδιφρευθέντα, καὶ τὰς ἀδελφὰς αὐτοῦ πενθούσας ἐνταῦθά που, ἔφην, παρʼ ὑμῖν, ἵναπερ καὶ κατέπεσεν, ἐπὶ τῷ Ἠριδανῷ, αἰγείρους γενέσθαι καὶ δακρύειν ἔτι ἐπʼ αὐτῷ τὸ ἤλεκτρον.\nτίς ταῦτά σοι, ἔφασκον, διηγήσατο ἀπατεὼν καὶ ψευδολόγος ἄνθρωπος; ἡμεῖς δὲ οὔτε ἡνίοχον τινα ἐκπίπτοντα εἴδομεν οὔτε τὰς αἰγείρους ἃς φὴς ἔχομεν. εἰ δὲ ἦν τι τοιοῦτον, οἴει ἡμᾶς δυοῖν ὀβολοῖν ἕνεκα ἐρέττειν ἂν ἢ ἕλκειν τὰ πλοῖα πρὸς ἐναντίον τὸ ὕδωρ, οἷς ἐξῆν πλουτεῖν ἀναλέγοντας τῶν αἰγείρων τὰ δάκρυα; τοῦτο λεχθὲν οὐ μετρίως μου καθίκετο, καὶ ἐσιώπησα αἰσχυνθείς, ὅτι παιδίου τινος ὡς ἀληθῶς ἔργον ἐπεπόνθειν πιστεύσας τοῖς ποιηταῖς ἀπίθανα οὕτως ψευδομένοις, ὡς μηδὲν ὑγιὲς ἀρέσκεσθαι αὐτοῖς.\nμιᾶς μὲν δὴ ταύτης ἐλπίδος οὐ μικρᾶς ἐψευσμένος ἠνιώμην καθάπερ ἐκ τῶν χειρῶν τὸ ἤλεκτρον ἀπολωλεκώς, ὅς γε ἤδη ἀνέπλαττον ὅσα καὶ οἷα χρήσομαι αὐτῷ.\nἐκεῖνο δὲ καὶ πάνυ ἀληθὲς ᾤμην εὑρήσειν παρʼ αὐτοῖς, κύκνους πολλοὺς ᾄδοντας ἐπὶ ταῖς ὄχθαις τοῦ ποταμοῦ. καὶ αὖθις ἠρώτων τοὺς ναύτας — ἀνεπλέομεν γὰρ ἔτι — ἀλλʼ οἵ γε κύκνοι πηνίκα ὑμῖν τὸ λιγυρὸν ἐκεῖνο ᾄδουσιν ἐφεστῶτες τῷ ποταμῷ ἔνθεν καὶ ἔνθεν; φασὶ γοῦν Ἀπόλλωνος παρέδρους αὐτοὺς ὄντας, ᾠδικοὺς ἀνθρώπους, ἐνταῦθά που ἐς τὰ ὄρνεα μεταπεσεῖν καὶ διὰ τοῦτο ᾄδειν ἔτι οὐκ ἐκλαθομένους τῆς μουσικῆς.\nοἱ δὲ σὺν γέλωτι, Σύ, ἔφησαν, ὦ ἄνθρωπε, οὐ παύσῃ τήμερον καταψευδόμενος τῆς χώρας ἡμῶν καὶ τοῦ ποταμοῦ; ἡμεῖς δὲ ἀεὶ πλέοντες καὶ ἐκ παίδων σχεδὸν ἐργαζόμενοι ἐν τῷ Ἠριδανῷ ὀλίγους μὲν κύκνους ἐνίοτε ὁρῶμεν ἐν τοῖς ἕλεσι τοῦ ποταμοῦ, καὶ κρώζουσιν οὗτοι πάνυ ἄμουσον καὶ ἀσθενές, ὡς τοὺς κόρακας ἢ τοὺς κολοιοὺς Σειρῆνας εἶναι πρὸς αὐτούς, ᾀδόντων δὲ ἡδὺ καὶ οἷον σὺ φὴς οὐδὲ ὄναρ ἀκηκόαμεν ὥστε θαυμάζομεν πόθεν ταῦτα εἰς ὑμᾶς ἀφίκετο περὶ ἡμῶν.\nπολλὰ τοιαῦτα ἐξαπατηθῆναι ἔστι πιστεύοντας τοῖς πρὸς τὸ μεῖζον ἕκαστα ἐξηγουμένοις. ὥστε κἀγὼ νῦν δέδια ὑπὲρ ἐμαυτοῦ μὴ ὑμεῖς ἄρτι ἀφιγμένοι, καὶ τοῦτο πρῶτον ἀκροασόμενοι ἡμῶν, ἢλεκτρά τινα καὶ κύκνους ἐλπίσαντες εὑρήσειν παρʼ ἡμῖν, ἔπειτα μετʼ ὀλίγον ἀπέλθητε καταγελῶντες τῶν ὑποσχομένων ὑμῖν τοιαῦτα πολλὰ κειμήλια ἐνεῖναι τοῖς λόγοις. ἀλλὰ μαρτύρομαι, ὡς ἐμοῦ τοιαῦτα μεγαλαυχομένου περὶ τῶν ἐμῶν οὔτε ὑμεῖς οὔτε ἄλλος πω ἀκήκοεν, οὐδʼ ἂν ἀκούσειέν ποτε. ἄλλοις μὲν γὰρ οὐκ ὀλίγοις ἐντύχοις ἂν Ἠριδανοῖς τισι καὶ οἷς οὐκ ἤλεκτρον, ἀλλὰ χρυσὸς αὐτὸς ἀποστάζει τῶν λόγων, πολὺ τῶν κύκνων τῶν ποιητικῶν λιγυρωτέροις· τὸ δὲ ἐμὸν ὁρᾶτε ἤδη ὁποῖον ἁπλοϊκὸν καὶ ἄμυθον, οὐδέ τις ᾠδὴ πρόσεστιν. ὥστε ὅρα μὴ τοιοῦτό τι πάθῃς μείζω περὶ ἡμῶν ἐλπίσας, οἷόν τι πάσχουσιν οἱ τὰ ἐν τῷ ὕδατι ὁρῶντες· οἰόμενοι γὰρ τηλικαῦτα εἶναι αὐτὰ οἷα διεφαίνετο αὐτοῖς ἄνωθεν, εὐρυνομένης τῆς σκιᾶς πρὸς τὴν αὐγήν, ἐπειδὰν ἀνασπάσωσι, πολλῷ μικρότερα εὑρίσκοντες ἀνιῶνται. ἤδη οὖν σοι προλέγω, ἐκχέας τὸ ὕδωρ καὶ ἀποκαλύψας τἀμὰ μηδὲν μέγα προσδοκήσῃς ἀνιμήσεσθαι, ἢ σαυτὸν αἰτιάσῃ τῆς ἐλπίδος.\n","locs":[{"loc":"urn:cts:greekLit:tlg0062.tlg005:1","start":0,"length":481},{"loc":"urn:cts:greekLit:tlg0062.tlg005:2","start":481,"length":765},{"loc":"urn:cts:greekLit:tlg0062.tlg005:3","start":1246,"length":649},{"loc":"urn:cts:greekLit:tlg0062.tlg005:4","start":1895,"length":404},{"loc":"urn:cts:greekLit:tlg0062.tlg005:5","start":2299,"length":448},{"loc":"urn:cts:greekLit:tlg0062.tlg005:6","start":2747,"length":1074}]}
{"id":"urn:cts:greekLit:tlg0062.tlg006.1st1K-grc1","text":"ἡ μυῖα ἔστι μὲν οὐ τὸ σμικρότατον τῶν ὀρνέων, ὅσον ἐμπίσι καὶ κώνωψι καὶ τοῖς ἔτι λεπτοτέροις παραβάλλειν, ἀλλὰ τοσοῦτον ἐκείνων μεγέθει προὔχει ὅσον αὐτὴ μελίττης ἀπολείπεται. ἐπτέρωται δὲ οὐ κατὰ τὰ αὐτὰ τοῖς ἄλλοις, ὡς τοῖς μὲν ἁπανταχόθεν κομᾶν τοῦ σώματος, τοῖς δὲ ὠκυπτέροις χρῆσθαι, ἀλλὰ κατὰ τὰς ἀκρίδας καὶ τέττιγας καὶ μελίττας ἐστὶν ὑμενόπτερος, τοσοῦτον ἁπαλώτερα ἔχουσα τὰ πτερὰ ὅσον τῆς Ἑλληνικῆς ἐσθῆτος ἡ Ἰνδικὴ λεπτοτέρα καὶ μαλακωτέρα· καὶ μὴν διήνθισται κατὰ τοὺς ταῶνας, εἴ τις ἀτενὲς βλέποι ἐς αὐτήν, ὁπόταν ἐκπετάσασα πρὸς τὸν ἥλιον πτερύσσηται.\nἡ δὲ πτῆσις οὔτε κατὰ τὰς νυκτερίδας εἰρεσίᾳ συνεχεῖ τῶν πτερῶν οὔτε κατὰ τὰς ἀκρίδας μετὰ πηδήματος οὔτε ὡς οἱ σφῆκες μετὰ ῥοιζήματος, ἀλλʼ εὐκαμπὴς πρὸς ὅ τι ἂν μέρος ὁρμήσῃ τοῦ ἀέρος καὶ μὴν κἀκεῖνο πρόσεστιν αὐτῇ, τὸ μὴ καθʼ ἡσυχίαν, ἀλλὰ μετʼ ᾠδῆς πέτεσθαι οὐκ ἀπηνοῦς οἵα κωνώπων καὶ ἐμπίδων, οὐδὲ τὸ βαρύβρομον τῶν μελιττῶν ἢ τῶν σφηκῶν τὸ φοβερὸν καὶ ἀπειλητικὸν ἐνδεικνυμένης, ἀλλὰ τοσοῦτόν ἐστι λιγυρωτέρα, ὅσον σάλπιγγος καὶ κυμβάλων αὐλοὶ μελιχρότεροι.\nτὸ δὲ ἄλλο σῶμα ἡ μὲν κεφαλὴ λεπτότατα τῷ αὐχένι συνέχεται καὶ ἔστιν εὐπεριάγωγος, οὐ συμπεφυκυῖα ὡς ἡ τῶν ἀκρίδων· ὀφθαλμοὶ δὲ προπετεῖς, πολύ τοῦ κέρατος ἔχοντες· στέρνον εὐπαγές, καὶ ἐμπεφύκασιν αὐτῇ τῇ ἐντομῇ οἱ πόδες οὐ κατὰ τοὺς σφῆκας πάνυ ἐσφιγμένῃ· ἡ γαστὴρ δὲ ὠχύρωται καὶ αὐτῇ καὶ θώρακι ἔοικεν ζώνας πλατείας καὶ φολίδας ἔχουσα. ἀμύνεται μέντοι οὐ κατὰ τοὐρροπύγιον ὡς σφὴξ καὶ μέλιττα, ἀλλὰ τῷ στόματι καὶ τῇ προβοσκίδι, ἣν κατὰ τὰ αὐτὰ τοῖς ἐλέφασι καὶ αὐτὴ ἔχουσα προνομεύει τε καὶ ἐπιλαμβάνεται καὶ προσφῦσα κατέχει κοτυληδόνι κατὰ τὸ ἄκρον ἐοικυῖαν. ἐκ δὲ αὐτῆς ὁδοὺς προκύπτει, ᾧ κεντοῦσα πίνει τοῦ αἵματος—πίνει μὲν γὰρ καὶ γάλακτος, ἡδὺ δὲ αὐτῇ καὶ τὸ αἷμα—οὐ μετὰ μεγάλης ὀδύνης τῶν κεντουμένων. ἑξάπους δὲ οὖσα τοῖς μὲν τέσσαρσι βαδίζει μόνοις, τοῖς δὲ προσθίοις δυσὶ καὶ ὅσα χερσὶ χρῆται. ἴδοις ἄν οὖν αὐτὴν ἐπὶ τεττάρων βεβηκυῖαν ἔχουσάν τι ἐν τοῖν χεροῖν μετέωρον ἐδώδιμον, ἀνθρωπίνως πάνυ καὶ καθʼ ἡμᾶς.\nΓίνεται δὲ οὐκ εὐθὺς τοιαύτη, ἀλλὰ σκώληξ τὸ πρῶτον ἤτοι ἐξ ἀνθρώπων ἢ ἄλλων ζῴων ἀποθανόντων· εἶτα κατʼ ὀλίγον πόδας τε ἐκφέρει καὶ φύει τὰ πτερὰ καὶ ἐξ ἑρπετοῦ ὄρνεον γίνεται καὶ κυοφορεῖ δὲ καὶ ἀποτίκτει σκώληκα μικρὸν τὴν μυῖαν ὕστερον. σύντροφος δὲ ἀνθρώποις ὑπάρχουσα καὶ ὁμοδίαιτος καὶ ὁμοτράπεζος ἀπόντων γεύεται πλὴν ἐλαίου· θάνατος γὰρ αὐτῇ τοῦτο πιεῖν. καὶ μέντοι ὠκύμορος οὖσα —πάνυ γὰρ ἐς στενὸν ὁ βίος αὐτῇ συμμεμέτρηται —τῷ φωτὶ χαίρει μάλιστα κἀν τούτῳ πολιτεύεται· νυκτὸς δὲ εἰρήνην ἄγει καὶ οὔτε πέτεται οὔτε ᾄδει, ἀλλʼ ὑπέπτηχε καὶ ἀτρεμεῖ.\nσύνεσιν δὲ οὐ μικρὰν αὐτῆς εἰπεῖν ἔχω, ὁπόταν τὸν ἐπίβουλον καὶ πολέμιον αὐτῇ τὸν ἀράχνην διαδιδράσκῃ· λοχῶντά τε γὰρ ἐπιτηρεῖ καὶ ἀντίον αὐτῷ ὁρᾷ ἐκκλίνουσα τὴν ὁρμήν, ὡς μὴ ἁλίσκοιτο σαγηνευθεῖσα καὶ περιπεσοῦσα ταῖς τοῦ θηρίου πλεκτάναις. τὴν μὲν γὰρ ἀνδρίαν καὶ τὴν ἀλκὴν αὐτῆς οὐχ ἡμᾶς χρὴ λέγειν, ἀλλʼ ὃς μεγαλοφωνότατος τῶν ποιητῶν Ὅμηρος· τὸν γὰρ ἄριστον τῶν ἡρώων ἐπαινέσαι ζητῶν οὐ λέοντι ἡ παρδάλει ἡ ὑῒ τὴν ἀλκὴν αὐτοῦ εἰκάζει, ἀλλὰ τῷ θάρσει τῆς μυίας καὶ τῷ ἀτρέστῳ καὶ λιπαρεῖ τῆς ἐπιχειρήσεως· οὐδὲ γὰρ θράσος ἀλλὰ θάρσος φησὶν αὐτῇ προσεῖναι. καὶ γὰρ εἰργομένη, φησίν, ὅμως οὐκ ἀφίσταται, ἀλλʼ ἐφίεται τοῦ δήγματος. οὕτω δὲ πάνυ ἐπαινεῖ καὶ ἀσπάζεται· τὴν μυῖαν, ὥστε οὐχ ἅπαξ οὐδʼ ἐν ὀλίγοις μέμνηται αὐτῆς, ἀλλὰ πολλάκις· οὕτω κοσμεῖ τὰ ἔπη μνημονευομένη. ἄρτι μὲν τὴν ἀγελαίαν πτῆσιν αὐτῆς ἐπὶ τὸ γάλα διέρχεται, ἄρτι δὲ τὴν Ἀθηνᾶν, ὁπότε τοῦ Μενέλεω τὸ βέλος ἀποκρούεται, ὡς μὴ ἐπὶ τὰ καιριώτατα ἐμπέσοι, εἰκάζων μητρὶ κηδομένῃ κοιμωμένου αὐτῇ τοῦ βρέφους. τὴν μυῖαν αὖθις ἐπεισάγει τῷ παραδείγματι. καὶ μὴν καὶ ἐπιθέτῳ καλλίστῳ αὐτὰς ἐκόσμησεν ἁδινὰς προσειπὼν καὶ τὴν ἀγέλην αὐτῶν ἔθνη καλῶν.\nΟὕτω δὲ ἰσχυρά ἐστιν, ὥσθʼ ὁπόταν τι δάκνῃ, τιτρώσκει οὐκ ἀνθρώπου δέρμα μόνον, ἀλλὰ καὶ βοὸς καὶ ἵππου, καὶ ἐλέφαντα λυπεῖ ἐς τὰς ῥυτίδας αὐτοῦ παρεισδυομένη καὶ τῇ αὑτῆς προνομαίᾳ κατὰ λόγον τοῦ μεγέθους ἀμύσσουσα. μίξεως δὲ καὶ ἀφροδισίων καὶ γάμων πολλὴ αὐταῖς ἡ ἐλευθερία, καὶ ὁ ἄρρην οὐ κατὰ τοὺς ἀλεκτρυόνας ἐπιβὰς εὐθὺς ἀπεπήδησεν, ἀλλʼ ἐποχεῖται τῇ θηλείᾳ ἐπὶ πολύ, κἀκείνη φέρει τὸν νυμφίον, καὶ συμπέτονται τὴν ἐναέριον ἐκείνην μῖξιν τῇ πτήσει μὴ διαφθείρουσαι. ἀποτμηθεῖσα δὲ τὴν κεφαλὴν μυῖα ἐπὶ πολὺ ζῇ τῷ σώματι καὶ ἔμπνους ἐστίν.\nὋ δὲ μέγιστον ἐν τῇ φύσει αὐτῶν ὑπάρχει, τοῦτο δὴ βούλομαι εἰπεῖν. καί μοι δοκεῖ ὁ Πλάτων μόνον αὐτὸ παριδεῖν ἐν τῷ περὶ ψυχῆς καὶ ἀθανασίας αὐτῆς λόγῳ. ἀποθανοῦσα γὰρ μυῖα τέφρας ἐπιχυθείσης ἀνίσταται καὶ παλιγγενεσία τις αὐτῇ καὶ βίος ἄλλος ἐξ ὑπαρχῆς γίνεται, ὡς ἀκριβῶς πεπεῖσθαι πάντας, ὅτι κἀκείνων ἀθάνατός ἐστιν ἡ ψυχή, εἴ γε καὶ ἀπελθοῦσα ἐπανέρχεται πάλιν καὶ γνωρίζει καὶ ἐπανίστησι τὸ σῶμα καὶ πέτεσθαι τὴν μυῖαν ποιεῖ, καὶ ἐπαληθεύει τὸν περὶ Ἑρμοτίμου τοῦ Κλαζομενίου μῦθον, ὅτι πολλάκις ἀφιεῖσα αὐτὸν ἡ ψυχὴ ἀπεδήμει καθʼ ἑαυτήν, εἶτα ἐπανελθοῦσα ἐπλήρου αὖθις τὸ σῶμα καὶ ἀνίστα τὸν Ἑρμότιμον.\nἈργὸς δὲ αὐτὴ καὶ ἄνετος οὖσα τὰ ὑπὸ τῶν ἄλλων πονούμενα καρποῦται καὶ πλήρης αὐτῇ πανταχοῦ τράπεζα· καὶ γὰρ αἱ αἶγες αὐτῇ ἀμέλγονται, καὶ ἡ μέλιττα οὐχ ἥκιστα μυίαις καὶ ἀνθρώποις ἐργάζεται, καὶ οἱ ὀψοποιοὶ ταύτῃ τὰ ὄψα ἡδύνουσι. καὶ βασιλέων αὐτῶν προγεύεται καί ταῖς τραπέζαις ἐμπεριπατοῦσα συνεστιᾶται αὐτοῖς καὶ συναπολαύει πάντων.\nνεοττιὰν δὲ ἢ καλιὰν οὐκ ἐν ἑνὶ τόπῳ κατεστήσατο, ἀλλὰ πλάνητα τὴν πτῆσιν κατὰ τοὺς Σκύθας ἐπανῃρημένη, ὅπου ἂν τύχῃ ὑπὸ τῆς νυκτὸς καταληφθεῖσα, ἐκεῖ καὶ ἑστίαν καὶ εὐνὴν ποιεῖται. ὑπὸ σκότῳ μέντοι, ὡς ἔφην. οὐδὲν ἐργάζεται οὐδὲ ἀξιοῖ λανθάνειν τι πράττουσα, οὐδὲ ἡγεῖταί τι αἰσχρὸν ποιεῖν, ὃ ἐν φωτὶ δρώμενον αἰσχυνεῖ αὐτήν.\nΦησὶν δὲ ὁ μῦθος καὶ ἄνθρωπόν τινα Μυῖαν τὸ ἀρχαῖον γενέσθαι πάνυ καλήν, λάλον μέντοι γε καὶ στωμύλον καὶ ᾠδικήν, καὶ ἀντερασθῆναί γε τῇ Σελήνῃ κατὰ τὸ αὐτὸ ἀμφοτέρας τοῦ Ἐνδυμίωνος. εἶτʼ ἐπειδὴ κοιμώμενον τὸ μειράκιον συνεχὲς ἐπήγειρεν ἐρεσχηλοῦσα καὶ ᾄδουσα καὶ κωμάζουσα ἐπʼ αὐτὸν, τὸν μὲν ἀγανακτῆσαι, τὴν δὲ Σελήνην ὀργισθεῖσαν εἰς τοῦτο τὴν Μυῖαν μεταβαλεῖν· καὶ διὰ τοῦτο πᾶσι νῦν τοῖς κοιμωμένοις αὐτὴν τοῦ ὕπνου φθονεῖν μεμνημένην ἔτι τοῦ Ἐνδυμίωνος, καὶ μάλιστα τοῖς νέοις καὶ ἁπαλοῖς· καὶ τὸ δῆγμα δὲ αὐτὸ καὶ ἡ τοῦ αἵματος ἐπιθυμία οὐκ ἀγριότητος, ἀλλʼ ἔρωτός ἐστι σημεῖον καὶ φιλανθρωπίας· ὡς γὰρ δυνατὸν ἀπολαύει καὶ τοῦ κάλλους τι ἀπανθίζεται.\nἐγένετο κατὰ τοὺς παλαιοὺς καὶ γυνή τις ὁμώνυμος αὐτῇ, ποιήτρια, πάνυ καλὴ καὶ σοφή, καὶ ἄλλη ἑταίρα τῶν Ἀττικῶν ἐπιφανής, περὶ ἧς καὶ ὁ κωμικὸς ποιητὴς ἔφη, ἡ Μυῖα ἔδακνεν αὐτὸν ἄχρι τῆς καρδίας· οὕτως οὐδὲ ἡ κωμικὴ χάρις ἀπηξίωσεν οὐδὲ ἀπέκλεισε τῆς σκηνῆς τὸ τῆς μυίας ὄνομα, οὐδʼ οἱ γονεῖς ᾐδοῦντο τὰς θυγατέρας οὕτω καλοῦντες. ἡ μὲν γὰρ τραγῳδία καὶ σὺν μεγάλῳ ἐπαίνῳ μέμνηται τῆς μυίας, ὡς ἐν τούτοις, δεινόν γε τὴν μὲν μυῖαν ἀλκίμῳ σθένειπηδᾶν ἐπʼ ἀνδρῶν σώμαθʼ, ὡς πλησθῇ φόνου,ἄνδρας δʼ ὁπλίτας πολέμιον ταρβεῖν δόρυ. πολλὰ δʼ ἂν εἶχον εἰπεῖν καὶ περὶ Μυίας τῆς Πυθαγορικῆς, εἰ μὴ γνώριμος ἦν ἅπασιν ἡ κατʼ αὐτὴν ἱστορία.\nγίγνονται δὲ καὶ μέγισταί τινες μυῖαι, ἃς στρατιώτιδας οἱ πολλοὶ καλοῦσιν. οἱ δὲ κύνας, τραχύταται τὸν βόμβον καὶ τὴν πτῆσιν ὠκύταται, αἵ γε καὶ μακροβιώταται εἰσιν καὶ τοῦ χειμῶνος ὅλου ἄσιτοι διακαρτεροῦσιν ὑπεπτηχυῖαι τοῖς ὀρόφοις μάλιστα, ἐφʼ ὧν κἀκεῖνο θαυμάζειν ἄξιον, ὅτι ἀμφότερα, καὶ τὰ θηλειῶν καὶ τὰ ἀρρένων, δρῶσιν καὶ βαινόμεναι καὶ βαίνοντες ἐν τῷ μέρει κατὰ τὸν Ἑρμοῦ καὶ Ἀφροδίτης παῖδα τὸν μικτὸν τὴν φύσιν καὶ διττὸν τὸ κάλλος. πολλὰ δʼ ἔτι ἔχων εἰπεῖν καταπαύσω τὸν λόγον, μὴ καὶ δόξω κατὰ τὴν παροιμίαν ἐλέφαντα ἐκ μυίας ποιεῖν.\n","locs":[{"loc":"urn:cts:greekLit:tlg0062.tlg006:1","start":0,"length":568},{"loc":"urn:cts:greekLit:tlg0062.tlg006:2","start":568,"length":465},{"loc":"urn:cts:greekLit:tlg0062.tlg006:3","start":1033,"length":930},{"loc":"urn:cts:greekLit:tlg0062.tlg006:4","start":1963,"length":560},{"loc":"urn:cts:greekLit:tlg0062.tlg006:5","start":2523,"length":1116},{"loc":"urn:cts:greekLit:tlg0062.tlg006:6","start":3639,"length":546},{"loc":"urn:cts:greekLit:tlg0062.tlg006:7","start":4185,"length":610},{"loc":"urn:cts:greekLit:tlg0062.tlg006:8","start":4795,"length":337},{"loc":"urn:cts:greekLit:tlg0062.tlg006:9","start":5132,"length":327},{"loc":"urn:cts:greekLit:tlg0062.tlg006:10","start":5459,"length":659},{"loc":"urn:cts:greekLit:tlg0062.tlg006:11","start":6118,"length":631},{"loc":"urn:cts:greekLit:tlg0062.tlg006:12","start":6749,"length":549}]}
{"id":"urn:cts:greekLit:tlg0062.tlg006.perseus-grc2","text":"ἡ μυῖα ἔστι μὲν οὐ τὸ σμικροτάτον τῶν ὀρνέων, ὅσον ἐμπίσι καὶ κώνωψι καὶ τοῖς ἔτι λεπτοτέροις παραβάλλειν, ἀλλὰ τοσοῦτον ἐκείνων μεγέθει προὔχει ὅσον αὐτὴ μελίττης ἀπολείπεται. ἐπτέρωται δὲ οὐ κατὰ τὰ αὐτὰ τοῖς ἄλλοις, ὡς τοῖς μὲν ἁπανταχόθεν κομᾶν τοῦ σώματος, τοῖς δὲ ὠκυπτέροις χρῆσθαι, ἀλλὰ κατὰ τὰς ἀκρίδας καὶ τέττιγας καὶ μελίττας ἐστὶν ὑμενόπτερος, τοσοῦτον ἁπαλώτερα ἔχουσα τὰ πτερὰ ὅσον τῆς Ἑλληνικῆς ἐσθῆτος ἡ Ἰνδικὴ λεπτοτέρα καὶ μαλακωτέρα· καὶ μὴν διήνθισται κατὰ τοὺς ταῶνας, εἴ τις ἀτενὲς βλέποι ἐς αὐτήν, ὁπόταν ἐκπετάσασα πρὸς τὸν ἥλιον πτερύσσηται.\nἡ δὲ πτῆσις οὔτε κατὰ τὰς νυκτερίδας εἰρεσίᾳ συνεχεῖ τῶν πτερῶν οὔτε κατὰ τὰς ἀκρίδας μετὰ πηδήματος οὔτε ὡς οἱ σφῆκες μετὰ ῥοιζήματος, ἀλλʼ εὐκαμπὴς πρὸς ὅ τι ἂν μέρος ὁρμήσῃ τοῦ ἀέρος· καὶ μὴν κἀκεῖνο πρόσεστιν αὐτῇ, τὸ μὴ καθʼ ἡσυχίαν, ἀλλὰ μετʼ ᾠδῆς πέτεσθαι οὐκ ἀπηνοῦς οἵα κωνώπων καὶ ἐμπίδων, οὐδὲ τὸ βαρύβρομον τῶν μελιττῶν ἢ τῶν σφηκῶν τὸ φοβερὸν καὶ ἀπειλητικὸν ἐνδεικνυμένης, ἀλλὰ τοσοῦτόν ἐστι λιγυρωτέρα, ὅσον σάλπιγγος καὶ κυμβάλων αὐλοὶ μελιχρότεροι.\nτὸ δὲ ἄλλο σῶμα ἡ μὲν κεφαλὴ λεπτότατα τῷ αὐχένι συνέχεται καὶ ἔστιν εὐπεριάγωγος, οὐ συμπεφυκυῖα ὡς ἡ τῶν ἀκρίδων ὀφθαλμοὶ δὲ προπετεῖς, πολὺ τοῦ κέρατος ἔχοντες· στέρνον εὐπαγές, καὶ ἐμπεφύκασιν αὐτῇ τῇ ἐντομῇ οἱ πόδες οὐ κατὰ τοὺς σφῆκας πάνυ ἐσφιγμένῃ. ἡ γαστὴρ δὲ ὠχύρωται καὶ αὐτῇ καὶ θώρακι ἔοικεν ζώνας πλατείας καὶ φολίδας ἔχουσα. ἀμύνεται μέντοι οὐ κατὰ τοὐρροπύγιον ὡς σφὴξ καὶ μέλιττα, ἀλλὰ τῷ στόματι καὶ τῇ προβοσκίδι, ἣν κατὰ τὰ αὐτὰ τοῖς ἐλέφασι καὶ αὐτὴ ἔχουσα προνομεύει τε καὶ ἐπιλαμβάνεται καὶ προσφῦσα κατέχει κοτυληδόνι κατὰ τὸ ἄκρον ἐοικυῖαν. ἐκ δὲ αὐτῆς ὀδοὺς προκύπτει, ᾧ κεντοῦσα πίνει τοῦ αἵματος — πίνει μὲν γὰρ καὶ γάλακτος, ἡδὺ δὲ αὐτῇ καὶ τὸ αἷμα — οὐ μετὰ μεγάλης ὀδύνης τῶν κεντουμένων. ἑξάπους δὲ οὖσα τοῖς μὲν τέσσαρσι βαδίξει μόνοις, τοῖς δὲ προσθίοις δυσὶ καὶ ὅσα χερσὶ χρῆται. ἴδοις ἂν οὖν αὐτὴν ἐπὶ τεττάρων βεβηκυῖαν ἔχουσάν τι ἐν τοῖν χεροῖν μετέωρον ἐδώδιμον, ἀνθρωπίνως πάνυ καὶ καθʼ ἡμᾶς.\nγίνεται δὲ οὐκ εὐθὺς τοιαύτη, ἀλλὰ σκώληξ τὸ πρῶτον ἤτοι ἐξ ἀνθρώπων ἢ ἄλλων ζῴων ἀποθανόντων εἶτα κατʼ ὀλίγον πόδας τε ἐκφέρει καὶ φύει τὰ πτερὰ καὶ ἐξ ἑρπετοῦ ὄρνεον γίνεται καὶ κυοφορεῖ δὲ καὶ ἀποτίκτει σκώληκα μικρὸν τὴν μυῖαν ὕστερον. σύντροφος δὲ ἀνθρώποις ὑπάρχουσα καὶ ὁμοδίαιτος καὶ ὁμοτράπεζος ἁπάντων γεύεται, πλὴν ἐλαίου· θάνατος γὰρ αὐτῇ τοῦτο πιεῖν. καὶ μέντοι ὠκύμορος οὖσα — πάνυ γὰρ ἐς στενὸν ὁ βίος αὐτῇ συμμεμέτρηται τῷ φωτὶ χαίρει μάλιστα κἀν τούτῳ πολιτεύεται· νυκτὸς δὲ εἰρήνην ἄγει καὶ οὔτε πέτεται οὔτε ᾄδει, ἀλλʼ ὑπέπτηχε καὶ ἀτρεμεῖ.\nσύνεσιν δὲ οὐ μικρὰν αὐτῆς εἰπεῖν ἔχω, ὁπόταν τὸν ἐπίβουλον καὶ πολέμιον αὐτῇ τὸν ἀράχνην διαδιδράσκῃ· λοχῶντά τε γὰρ ἐπιτηρεῖ καὶ ἀντίον αὐτῷ ὁρᾷ ἐκκλίνουσα τὴν ὁρμήν, ὡς μὴ ἁλίσκοιτο σαγηνευθεῖσα καὶ περιπεσοῦσα ταῖς τοῦ θηρίου πλεκτάναις, τὴν μὲν γὰρ ἀνδρίαν καὶ τὴν ἀλκὴν αὐτῆς οὐχ ἡμᾶς χρὴ λέγειν, ἀλλʼ ὃς μεγαλοφωνότατος τῶν ποιητῶν Ὅμηρος· τὸν γὰρ ἄριστον τῶν ἡρώων ἐπαινέσαι ζητῶν οὐ λέοντι ἢ παρδάλει ἢ ὑῒ τὴν ἀλκὴν αὐτοῦ εἰκάζει, ἀλλὰ τῷ θάρσει τῆς μυίας καὶ τῷ ἀτρέστῳ καὶ λιπαρεῖ τῆς ἐπιχειρήσεως· οὐδὲ γὰρ θράσος ἀλλὰ θάρσος φησὶν αὐτῇ προσεῖναι. καὶ γὰρ εἰργομένη, φησίν, ὅμως οὐκ ἀφίσταται, ἀλλʼ ἐφίεται τοῦ δήγματος. οὕτω δὲ πάνυ ἐπαινεῖ καὶ ἀσπάζεται τὴν μυῖαν, ὥστε οὐχ ἅπαξ οὐδʼ ἐν ὀλίγοις μέμνηται αὐτῆς, ἀλλὰ πολλάκις· οὕτω κοσμεῖ τὰ ἔπη μνημονευομένη. ἄρτι μὲν τὴν ἀγελαίαν πτῆσιν αὐτῆς ἐπὶ τὸ γάλα διέρχεται, ἄρτι δὲ τὴν Ἀθηνᾶν, ὁπότε τοῦ Μενέλεω τὸ βέλος ἀποκρούεται, ὡς μὴ ἐπὶ τὰ καιριώτατα ἐμπέσοι, εἰκάζων μητρὶ κηδομένῃ κοιμωμένου αὐτῇ τοῦ βρέφους, τὴν μυῖαν αὖθις ἐπεισάγει τῷ παραδείγματι. καὶ μὴν καὶ ἐπιθέτῳ καλλίστῳ αὐτὰς ἐκόσμησεν ἀδινὰς προσειπὼν καὶ τὴν ἀγέλην αὐτῶν ἔθνη καλῶν.\nοὕτω δὲ ἰσχυρά ἐστιν, ὥσθʼ ὁπόταν τι δάκνῃ, τιτρώσκει οὐκ ἀνθρώπου δέρμα μόνον, ἀλλὰ καὶ βοὸς καὶ ἵππου, καὶ ἐλέφαντα λυπεῖ ἐς τὰς ῥυτίδας αὐτοῦ παρεισδυομένη καὶ τῇ αὑτῆς προνομαίᾳ κατὰ λόγον τοῦ μεγέθους ἀμύσσουσα. μίξεως δὲ καὶ ἀφροδισίων καὶ γάμων πολλὴ αὐταῖς ἡ ἐλευθερία, καὶ ὁ ἄρρην οὐ κατὰ τοὺς ἀλεκτρυόνας ἐπιβὰς εὐθὺς ἀπεπήδησεν, ἀλλʼ ἐποχεῖται τῇ θηλείᾳ ἐπὶ πολύ, κἀκείνη φέρει τὸν νυμφίον, καὶ συμπέτονται τὴν ἐναέριον ἐκείνην μῖξιν τῇ πτήσει μὴ διαφθείρουσαι. ἀποτμηθεῖσα δὲ τὴν κεφαλὴν μυῖα ἐπὶ πολὺ ζῇ τῷ σώματι καὶ ἔμπνους ἐστίν.\nὃ δὲ μέγιστον ἐν τῇ φύσει αὐτῶν ὑπάρχει, τοῦτο δὴ βούλομαι εἰπεῖν. καί μοι δοκεῖ ὁ Πλάτων μόνον αὐτὸ παριδεῖν ἐν τῷ περὶ ψυχῆς καὶ ἀθανασίας αὐτῆς λόγῳ. ἀποθανοῦσα γὰρ μυῖα τέφρας ἐπιχυθείσης ἀνίσταται καὶ παλιγγενεσία τις αὐτῇ καὶ βίος ἄλλος ἐξ ὑπαρχῆς γίνεται, ὡς ἀκριβῶς πεπεῖσθαι πάντας, ὅτι κἀκείνων ἀθάνατός ἐστιν ἡ ψυχή, εἴ γε καὶ ἀπελθοῦσα ἐπανέρχεται πάλιν καὶ γνωρίζει καὶ ἐπανίστησι τὸ σῶμα καὶ πέτεσθαι τὴν μυῖαν ποιεῖ, καὶ ἐπαληθεύει τὸν περὶ Ἑρμοτίμου τοῦ Κλαζομενίου μῦθον, ὅτι πολλάκις ἀφιεῖσα αὐτὸν ἡ ψυχὴ ἀπεδήμει καθʼ ἑαυτήν, εἶτα ἐπανελθοῦσα ἐπλήρου αὖθις τὸ σῶμα καὶ ἀνίστα τὸν Ἑρμότιμον.\nἀργὸς δὲ αὐτὴ καὶ ἄνετος οὖσα τὰ ὑπὸ τῶν ἄλλων πονούμενα καρποῦται καὶ πλήρης αὐτῇ πανταχοῦ τράπεζα· καὶ γὰρ αἱ αἶγες αὐτῇ ἀμέλγονται, καὶ ἡ μέλιττα οὐχ ἥκιστα, μυίαις καὶ ἀνθρώποις ἐργάζεται, καὶ οἱ ὀψοποιοὶ ταύτῃ τὰ ὄψα ἡδύνουσι, καὶ βασιλέων αὐτῶν προγεύεται καὶ ταῖς τραπέζαις ἐμπεριπατοῦσα συνεστιᾶται αὐτοῖς καὶ συναπολαύει πάντων.\nνεοττιὰν δὲ ἢ καλιὰν οὐκ ἐν ἑνὶ τόπῳ κατεστήσατο, ἀλλὰ πλάνητα τὴν πτῆσιν κατὰ τοὺς Σκύθας ἐπανῃρημένη, ὅπου ἂν τύχῃ ὑπὸ τῆς νυκτὸς καταληφθεῖσα, ἐκεῖ καὶ ἑστίαν καὶ εὐνὴν ποιεῖται. ὑπὸ σκότῳ μέντοι, ὡς ἔφην, οὐδὲν ἐργάζεται οὐδὲ ἀξιοῖ λανθάνειν τι πράττουσα, οὐδὲ ἡγεῖταί τι αἰσχρὸν ποιεῖν, ὃ ἐν φωτὶ δρώμενον αἰσχυνεῖ αὐτήν.\nφησὶν δὲ ὁ μῦθος καὶ ἄνθρωπόν τινα Μυῖαν τὸ ἀρχαῖον γενέσθαι πάνυ καλήν, λάλον μέντοι γε καὶ στωμύλον καὶ ᾠδικήν, καὶ ἀντερασθῆναί γε τῇ Σελήνῃ κατὰ τὸ αὐτὸ ἀμφοτέρας τοῦ Ἐνδυμίωνος. εἶτʼ ἐπειδὴ κοιμώμενον τὸ μειράκιον. συνεχὲς ἐπήγειρεν ἐρεσχηλοῦσα καὶ ᾅδουσα καὶ κωμάζουσα ἐπʼ αὐτόν, τὸν μὲν ἀγανακτῆσαι, τὴν δὲ Σελήνην ὀργισθεῖσαν εἰς τοῦτο τὴν Μυῖαν μεταβαλεῖν καὶ διὰ τοῦτο πᾶσι νῦν τοῖς κοιμωμένοις αὐτὴν τοῦ ὕπνου φθονεῖν μεμνημένην ἔτι τοῦ Ἐνδυμίωνος, καὶ μάλιστα τοῖς νέοις καὶ ἁπαλοῖς· καὶ τὸ δῆγμα δὲ αὐτὸ καὶ ἡ τοῦ αἵματος ἐπιθυμία οὐκ ἀγριότητος, ἀλλʼ ἔρωτός ἐστι σημεῖον καὶ φιλανθρωπίας· ὡς γὰρ δυνατὸν ἀπολαύει καὶ τοῦ κάλλους τι ἀπανθίζεται.\nἐγένετο κατὰ τοὺς παλαιοὺς καὶ γυνή τις ὁμώνυμος αὐτῇ, ποιήτρια, πάνυ καλὴ καὶ σοφή, καὶ ἄλλη ἑταίρα τῶν Ἀττικῶν ἐπιφανής, περὶ ἧς καὶ ὁ κωμικὸς ποιητὴς ἔφη, ἡ Μυῖα ἔδακνεν αὐτὸν ἄχρι τῆς καρδίας· οὕτως οὐδὲ ἡ κωμικὴ χάρις ἀπηξίωσεν οὐδὲ ἀπέκλεισε τῆς σκηνῆς τὸ τῆς μυίας ὄνομα, οὐδʼ οἱ γονεῖς ᾐδοῦντο τὰς θυγατέρας οὕτω καλοῦντες. ἡ μὲν γὰρ τραγῳδία καὶ σὺν . μεγάλῳ ἐπαίνῳ μέμνηται τῆς μυίας, ὡς ἐν τούτοις,\nδεινόν γε τὴν μὲν μυῖαν ἀλκίμῳ σθένει\nπηδᾶν ἐπʼ ἀνδρῶν σώμαθʼ, ὡς πλησθῇ φόνου,\nἄνδρας δʼ ὁπλίτας πολέμιον ταρβεῖν δόρυ.\nπολλὰ δʼ ἂν εἶχον εἰπεῖν καὶ περὶ Μυίας τῆς Πυθαγορικῆς, εἰ μὴ γνώριμος ἦν ἅπασιν ἡ κατʼ αὐτὴν ἱστορία.\nγίγνονται δὲ καὶ μέγισταί τινες μυῖαι, ἃς στρατιώτιδας οἱ πολλοὶ καλοῦσιν, οἱ δὲ κύνας, τραχύταται τὸν βόμβον καὶ τὴν πτῆσιν ὠκύταται, αἵ γε καὶ μακροβιώταταὶ εἰσιν καὶ τοῦ χειμῶνος ὅλου ἄσιτοι διακαρτεροῦσιν ὑπεπτηχυῖαι τοῖς ὀρόφοις μάλιστα, ἐφʼ ὧν κἀκεῖνο θαυμάζειν ἄξιον, ὅτι ἀμφότερα, καὶ τὰ θηλειῶν καὶ τὰ ἀρρένων, δρῶσιν καὶ βαινόμεναι καὶ βαίνοντες ἐν τῷ μέρει κατὰ τὸν Ἑρμοῦ καὶ Ἀφροδίτης παῖδα τὸν μικτὸν τὴν φύσιν καὶ διττὸν τὸ κάλλος. πολλὰ δʼ ἔτι ἔχων εἰπεῖν καταπαύσω τὸν λόγον, μὴ καὶ δόξω κατὰ τὴν παροιμίαν ἐλέφαντα ἐκ μυίας ποιεῖν.\n","locs":[{"loc":"urn:cts:greekLit:tlg0062.tlg006:1","start":0,"length":568},{"loc":"urn:cts:greekLit:tlg0062.tlg006:2","start":568,"length":466},{"loc":"urn:cts:greekLit:tlg0062.tlg006:3","start":1034,"length":933},{"loc":"urn:cts:greekLit:tlg0062.tlg006:4","start":1967,"length":560},{"loc":"urn:cts:greekLit:tlg0062.tlg006:5","start":2527,"length":1115},{"loc":"urn:cts:greekLit:tlg0062.tlg006:6","start":3642,"length":546},{"loc":"urn:cts:greekLit:tlg0062.tlg006:7","start":4188,"length":610},{"loc":"urn:cts:greekLit:tlg0062.tlg006:8","start":4798,"length":338},{"loc":"urn:cts:greekLit:tlg0062.tlg006:9","start":5136,"length":327},{"loc":"urn:cts:greekLit:tlg0062.tlg006:10","start":5463,"length":659},{"loc":"urn:cts:greekLit:tlg0062.tlg006:11","start":6122,"length":635},{"loc":"urn:cts:greekLit:tlg0062.tlg006:12","start":6757,"length":549}]}
{"id":"urn:cts:greekLit:tlg0062.tlg007.1st1K-grc1","text":"Λουκιανὸς Νιγρίνῳ εὖ πράττειν. ἡ μὲν παροιμία φησίν, Γλαῦκα εἰς Ἀθήνας, ὡς γελοῖον ὃν εἴ τις ἐκεῖ κομίζοι γλαῦκας, ὅτι πολλαὶ παρʼ αὐτοῖς εἰσιν. ἐγὼ δʼ εἰ μὲν δύναμιν λόγων ἐπιδείξασθαι βουλόμενος ἔπειτα Νιγρίνῳ γράψας βιβλίον ἔπεμπον, εἰχόμην ἂν τῷ γελοίῳ γλαῦκας ὡς ἀληθῶς ἐμπορευόμενος· ἐπεὶ δὲ μόνην σοι δηλῶσαι τὴν ἐμὴν γνώμην ἐθέλω, ὅπως τε νῦν ἔχω καὶ ὅτι μὴ παρέργως εἴλημμαι πρὸς τῶν σῶν λόγων, ἀποφεύγοιμʼ ἂν εἰκότως καὶ τὸ τοῦ Θουκυδίδου λέγοντος, ὅτι ἡ ἀμαθία μὲν θράσος, ὀκνηροὺς δὲ τὸ λελογισμένον ἀπεργάζεται· δῆλον γὰρ ὡς οὐχ ἡ ἀμαθία μοι μόνη τῆς τοιαύτης τόλμης, ἀλλὰ καὶ ὁ πρὸς τοὺς λόγους ἔρως αἴτιος. ἔρρωσο.\nΝΙΓΡΙΝΟΥ ΦΙΛΟΟΦΙΑὡς σεμνὸς ἡμῖν σφόδρα καὶ μετέωρος ἐπανελήλυθας. οὐ τοίνυν προσβλέπειν ἡμᾶς ἔτι ἀξιοῖς οὔθʼ ὁμιλίας μεταδίδως οὔτε κοινωνεῖς τῶν ὁμοίων λόγων, ἀλλʼ ἄφνω μεταβέβλησαι καὶ ὅλως ὑπεροπτικῷ τινι ἔοικας. ἡδέως δʼ ἂν παρὰ σοῦ πυθοίμην, ὅθεν οὕτως ἀτόπως ἔχεις καὶ τί τούτων αἴτιον.\nτί γὰρ ἄλλο γε, ὦ ἑταῖρε, ἢ εὐτυχία;\nπῶς λέγεις;\nὁδοῦ πάρεργον ἥκω σοι εὐδαίμων τε καὶ μακάριος γεγενημένος καὶ τοῦτο δὴ τὸ ἀπὸ τῆς σκηνῆς ὄνομα, τρισόλβιος.\nἩράκλεις, οὕτως ἐν βραχεῖ;\nκαὶ μάλα.\nτί δέ, τὸ μετὰ τοῦτο, ἐστὶν ἐφʼ ὅτῳ καὶ κομᾷς; ἴνα μὴ ἐν κεφαλαίῳ μόνῳ εὐφραινώμεθα, ἔχωμεν δέ τι καὶ ἀκριβὲς εἰδέναι τὸ πᾶν ἀκούσαντες.\nΟὐ θαυμαστὸν εἶναί σοι δοκεῖ πρὸς Διός, ἀντὶ μὲν δούλου με ἐλεύθερον, ἀντὶ δὲ πένητος ὡς ἀληθῶς πλούσιον, ἀντὶ δὲ ἀνοήτου τε καὶ τετυφωμένου γενέσθαι μετριώτερον;\nμέγιστον μὲν οὖν· ἀτὰρ οὔπω μανθάνω σαφῶς ὅ τι καὶ λέγεις.\nἐστάλην μὲν εὐθὺ τῆς πόλεως βουλόμενος ἰατρὸν ὀφθαλμῶν θεάσασθαί τινα· τὸ γάρ μοι πάθος τὸ ἐν τῷ ὀφθαλμῷ μᾶλλον ἐπετείνετο.\nοἶδα τούτων ἕκαστα, καὶ ηὐξάμην σέ τινι σπουδαίῳ ἐπιτυχεῖν.\nδόξαν οὖν μοι διὰ πολλοῦ προσειπεῖν Νιγρῖνον τὸν Πλατωνικὸν φιλόσοφον, ἕωθεν ἐξαναστὰς ὡς αὐτὸν ἀφικόμην καὶ κόψας τὴν θύραν τοῦ παιδὸς εἰσαγγείλαντος ἐκλήθην· καὶ παρελθὼν εἴσω καταλαμβάνω τὸν μὲν ἐν χερσὶ βιβλίον ἔχοντα, πολλὰς δὲ εἰκόνας παλαιῶν φιλοσόφων ἐν κύκλῳ κειμένας. προὔκειτο δὲ ἐν μέσῳ καὶ πινάκιόν τισι τῶν ἀπὸ γεωμετρίας σχημάτων καταγεγραμμένον καὶ σφαῖρα καλάμου πρὸς τὸ τοῦ παντὸς μίμημα ὡς ἐδόκει πεποιημένη.\nσφόδρα οὖν με φιλοφρόνως ἀσπασάμενος ἠρώτα ὅ τι πράττοιμι. κἀγὼ πάντα διηγησάμην αὐτῷ, καὶ δῆτα ἐν μέρει καὶ αὐτὸς ἠξίουν εἰδέναι ὅ τι τε πράττοι καὶ εἰ αὖθις αὐτῷ ἐγνωσμένον εἴη στέλλεσθαι τὴν ἐπὶ τῆς Ἑλλάδος.\nὉ δὲ ἀπʼ ἀρχῆς ἀρξάμενος, ὦ ἑταῖρε, περὶ τούτων λέγειν καὶ τὴν ἑαυτοῦ γνώμην διηγεῖσθαι τοσαύτην τινά μου λόγων ἀμβροσίαν κατεσκέδασεν, ὥστε καὶ τὰς Σειρῆνας ἐκείνας, εἴ τινες ἄρα ἐγένοντο, καὶ τὰς ἀηδόνας καὶ τὸν Ὁμήρου λωτὸν ἀρχαῖον ἀποδεῖξαι· οὕτω θεσπέσια ἐφθέγξατο.\nπροήχθη γὰρ αὐτήν τε φιλοσοφίαν ἐπαινέσαι καὶ τὴν ἀπὸ ταύτης ἐλευθερίαν καὶ τῶν δημοσίᾳ νομιζομένων ἀγαθῶν καταγελάσαι, πλούτου καὶ δόξης καὶ βασιλείας καὶ τιμῆς, ἔτι τε χρυσοῦ καὶ πορφύρας, τῶν πάνυ περιβλέπτων τοῖς πολλοῖς, τέως δὲ κἀμοὶ δοκούντων. ἅπερ ἔγωγε ἀτενεῖ καὶ ἀναπεπταμένῃ τῇ ψυχῇ δεξάμενος αὐτίκα μὲν οὐδὲ εἶχον εἰκάσαι ὅπερ ἐπεπόνθειν, ἀλλὰ παντοῖος ἐγιγνόμην· καὶ ἄρτι μὲν ἐλυπούμην, ἐληλεγμένων μοι τῶν φιλτάτων, πλούτου τε καὶ ἀργυρίου καὶ δόξης, καὶ μόνον οὐκ ἐδάκρυον ἐπʼ αὐτοῖς καθῃρημένοις, ἄρτι δὲ αὐτὰ μὲν ἐδόκει μοι ταπεινὰ καὶ καταγέλαστα· ἔχαιρον δʼ αὖ ὥσπερ ἐκ ζοφεροῦ τινος ἀέρος τοῦ βίου τοῦ πρόσθεν ἐς αἰθρίαν τε καὶ μέγα φῶς ἀναβλέπων· ὥστε δή, τὸ καινότατον, τοῦ ὀφθαλμοῦ μὲν καὶ τῆς περὶ αὐτὸν ἀσθενείας ἐπελανθανόμην, τὴν δὲ ψυχὴν ὀξυδερκέστερος κατὰ μικρὸν ἐγιγνόμην· ἐλελήθειν γὰρ τέως αὐτὴν τυφλώττουσαν περιφέρων.\nπροιὼν δὲ ἐς τόδε περιήχθην, ὅπερ ἀρτίως ἡμῖν ἐπεκάλεις· γαῦρός τε γὰρ ὑπὸ τοῦ λόγου καὶ μετέωρός εἰμι καὶ ὅλως μικρὸν οὐκέτι οὐδὲν ἐπινοῶ· δοκῶ γάρ μοι ὅμοιόν τι πεπονθέναι πρὸς φιλοσοφίαν, οἷόνπερ καὶ οἱ Ἰνδοὶ πρὸς τὸν οἶνον λέγονται παθεῖν, ὅτε πρῶτον ἔπιον αὐτοῦ· θερμότεροι γὰρ ὄντες φύσει πιόντες ἰσχυρὸν οὕτω ποτὸν αὐτίκα μάλα ἐξεβακχεύθησαν καὶ διπλασίως ὑπὸ τοῦ ἀκράτου ἐξεμάνησαν. οὕτω σοι καὶ αὐτὸς ἔνθεος καὶ μεθύων ὑπὸ τῶν λόγων περιέρχομαι.\nκαὶ μὴν τοῦτό γε οὐ μεθύειν, ἀλλὰ νήφειν τε καὶ σωφρονεῖν ἐστιν. ἐγὼ δὲ βουλοίμην ἄν, εἰ οἷόν τε, αὐτῶν ἀκοῦσαι τῶν λόγων· οὐδὲ γὰρ οὐδὲ φθονεῖν αὐτῶν οἶμαι θέμις, ἄλλως τε εἰ καὶ φίλος καὶ περὶ τὰ ὅμοια ἐσπουδακὼς ὁ βουλόμενος ἀκούειν εἴη.\nθάρρει, ὦγαθέ· τοῦτο γάρ τοι τὸ τοῦ Ὁμήρου, σπεύδοντα καὶ αὐτὸν παρακαλεῖς, καὶ εἴ γε μὴ ἔφθης, αὐτὸς ἂν ἐδεήθην ἀκοῦσαί μου διηγουμένου· μάρτυρα γάρ σε παραστήσασθαι πρὸς τοὺς πολλοὺς ἐθέλω, ὅτι οὐκ ἀλόγως μαίνομαι· ἄλλως τε καὶ ἡδύ μοι τὸ μεμνῆσθαι αὐτῶν πολλάκις, καὶ ταύτην ἤδη μελέτην ἐποιησάμην· ἐπεὶ κἄν τις μὴ παρὼν τύχῃ. καὶ οὕτω δὶς ἢ τρὶς τῆς ἡμέρας ἀνακυκλῶ πρὸς ἐμαυτὸν τὰ εἰρημένα.\nκαὶ ὥσπερ οἱ ἐρασταὶ τῶν παιδικῶν οὐ παρόντων ἔργʼ ἄττα καὶ λόγους εἰρημένους αὐτοῖς διαμνημονεύουσι καὶ τούτοις ἐνδιατρίβοντες ἐξαπατῶσι τὴν νόσον, ὡς παρόντων σφίσι τῶν ἀγαπωμένων—ἔνιοι γοῦν αὐτοῖς καὶ προσλαλεῖν οἴονται καὶ ὡς ἄρτι λεγομένων πρὸς αὐτοὺς ὧν τότε ἤκουσαν, ἥδονται καὶ προσάψαντες τὴν ψυχὴν τῇ μνήμῃ τῶν παρεληλυθότων σχολὴν οὐκ ἄγουσιν τοῖς ἐν ποσὶν ἀνιᾶσθαι—οὕτω δὴ καὶ αὐτὸς φιλοσοφίας οὐ παρούσης τοὺς λόγους, οὓς τότε ἤκουσα, συναγείρων καὶ πρὸς ἐμαυτὸν ἀνατυλίττων οὐ μικρὰν ἔχω παραμυθίαν, καὶ ὅλως καθάπερ ἐν πελάγει καὶ νυκτὶ πολλῇ φερόμενος, ἐς πυρσόν τινα τοῦτον ἀποβλέπω, πᾶσι μὲν παρεῖναι τοῖς ὑπʼ ἐμοῦ πραττομένοις τὸν ἄνδρα ἐκεῖνον οἰόμενος, ἀεὶ δὲ ὥσπερ ἀκούων αὐτοῦ τὰ αὐτὰ πρός με λέγοντος· ἐνίοτε δέ, καὶ μάλιστα ὅταν ἐνερείσω τὴν ψυχήν, καὶ τὸ πρόσωπον αὐτοῦ μοι φαίνεται καὶ τῆς φωνῆς ὁ ἦχος ἐν ταῖς ἀκοαῖς παραμένει· καὶ γάρ τοι κατὰ τὸν κωμικὸν ὡς ἀληθῶς ἐγκατέλιπέν τι κέντρον τοῖς ἀκούουσιν.\nπαῦε, ὦ θαυμάσιε, μακρὸν ἀνακρουόμενος καὶ λέγε ἐξ ἀρχῆς ἀναλαβὼν ἤδη τὰ εἰρημένα· ὡς οὐ μετρίως με ἀποκναίεις περιάγων. εὖ λέγεις, καὶ οὕτω χρὴ ποιεῖν. ἀλλʼ ἐκεῖνο, ἑταῖρε—ἤδη τραγικοὺς ἢ καὶ νὴ Δία κωμικοὺς φαύλους ἑώρακας ὑποκριτάς, τῶν συριττομένων λέγω τούτων καὶ διαφθειρόντων τὰ ποιήματα καὶ τὸ τελευταῖον ἐκβαλλομένων, καίτοι τῶν δραμάτων πολλάκις εὖ ἐχόντων τε καὶ νενικηκότων;\nπολλοὺς οἶδα τοιούτους. ἀλλὰ τί τοῦτο;\nδέδοικα μή σοι μεταξὺ δόξω γελοίως αὐτὰ μιμεῖσθαι, τὰ μὲν ἀτάκτως συνείρων, ἐνίοτε δὲ καὶ αὐτὸν ὑπʼ ἀσθενείας τὸν νοῦν διαφθείρων, κᾆτα προαχθῇς ἠρέμα καὶ αὐτοῦ καταγνῶναι τοῦ δράματος. καὶ τὸ μὲν ἐμόν, οὐ πάνυ ἄχθομαι, ἡ δὲ ὑπόθεσις οὐ μετρίως με λυπήσειν ἔοικε συνεκπίπτουσα καὶ τὸ ἐμὸν μέρος ἀσχημονοῦσα.\nτοῦτʼ οὖν παρʼ ὅλον μέμνησό μοι τὸν λόγον, ὡς ὁ μὲν ποιητὴς ἡμῖν τῶν τοιούτων ἁμαρτημάτων ἀνεύθυνος καὶ τῆς σκηνῆς πόρρω ποι κάθηται, οὐδὲν αὐτῷ μέλον τῶν ἐν θεάτρῳ πραγμάτων. ἐγὼ δʼ ἐμαυτοῦ σοι πεῖραν παρέχω, ὁποῖός τίς εἰμι τὴν μνήμην ὑποκριτής, οὐδὲν ἀγγέλου τὰ ἄλλα τραγικοῦ διαφέρων. ὥστε κἂν ἐνδεέστερόν τι δοκῶ λέγειν, ἐκεῖνο μὲν ἔστω πρόχειρον, ὡς ἄμεινον ἦν, καὶ ἄλλως ὁ ποιητὴς ἴσως διεξῄει· ἐμὲ δὲ κἂν ἐκσυρίττῃς, οὐ πάνυ τι λυπήσομαι.\nὡς εὖ γε νὴ τὸν Ἑρμῆν καὶ κατὰ τὸν τῶν 10 ῥητόρων νόμον πεπροοιμίασταί σοι· ἔοικας γοῦν κἀκεῖνα προσθήσειν, ὡς διʼ ὀλίγου τε ὑμῖν ἡ συνουσία ἐγένετο καὶ ὡς οὐδʼ αὐτὸς ἧκες πρὸς τὸν λόγον παρεσκευασμένος καὶ ὡς ἄμεινον εἶχεν αὐτοῦ ταῦτα λέγοντος ἀκούειν· σὺ γὰρ ὀλίγα καὶ ὅσα οἷόν τε ἦν, τυγχάνεις τῇ μνήμῃ συγκεκομισμένος. οὐ ταῦτʼ ἐρεῖν ἔμελλες; οὐδὲν οὖν αὐτῶν ἔτι σοι δεῖ πρὸς ἐμέ· νόμισον δὲ τούτου γε ἕνεκα πάντα σοι προειρῆσθαι· ὡς ἐγὼ καὶ βοᾶν καὶ κροτεῖν ἕτοιμος. ἢν δὲ διαμέλλῃς, μνησικακήσω γε παρὰ τὸν ἀγῶνα καὶ ὀξύτατα συρίξομαι.\nΚαὶ ταῦτα μέν, ἃ σὺ διῆλθες, ἐβουλόμην ἂν εἰρῆσθαί μοι, κἀκεῖνα δέ, ὅτι οὐχ ἑξῆς οὐδὲ ὡς ἐκεῖνος ἔλεγε, ῥῆσίν τινα περὶ πάντων ἐρῶ· πάνυ γὰρ τοῦθʼ ἡμῖν ἀδύνατον· οὐδʼ αὖ ἐκείνῳ περιθείς τοὺς λόγους, μὴ καὶ κατʼ ἄλλο τι γένωμαι τοῖς ὑποκριταῖς ἐκείνοις ὅμοιος, οἳ πολλάκις ἢ Ἀγαμέμνονος ἢ Κρέοντος ἢ καὶ Ἡρακλέους αὐτοῦ πρόσωπον ἀνειληφότες, χρυσίδας ἠμφιεσμένοι καὶ δεινὸν βλέποντες καὶ μέγα κεχηνότες μικρὸν φθέγγονται καὶ ἰσχνὸν καὶ γυναικῶδες καὶ τῆς Ἑκάβης ἢ Πολυξένης πολὺ ταπεινότερον. ἵνʼ οὖν μὴ καὶ αὐτὸς ἐλέγχωμαι πάνυ μεῖζον τῆς ἐμαυτοῦ κεφαλῆς προσωπεῖον περικείμενος καὶ τὴν σκευὴν καταισχύνων, ἀπὸ γυμνοῦ σοι βούλομαι τοὐμοῦ προσώπου προσλαλεῖν, ἵνα μὴ συγκατασπάσω που πεσὼν τὸν ἥρωα ὃν ὑποκρίνομαι.\nΟὗτος ἀνὴρ οὐ παύσεται τήμερον πρός με πολλῇ τῇ σκηνῇ καὶ τῇ τραγῳδίᾳ χρώμενος.\nΚαὶ μὴν παύσομαί γε· πρὸς ἐκεῖνα δὲ ἤδη τρέψομαι. ἡ μὲν ἀρχὴ τῶν λόγων ἔπαινος ἦν Ἑλλάδος καὶ τῶν Ἀθήνησιν ἀνθρώπων, ὅτι φιλοσοφίᾳ καὶ πενίᾳ σύντροφοί εἰσιν καὶ οὔτε τῶν ἀστῶν οὔτε τῶν ξένων οὐδένα τέρπονται ὁρῶντες, ὃς ἂν τρυφὴν εἰσάγειν εἰς αὐτοὺς βιάζηται, ἀλλὰ κἄν τις ἀφίκηται παρʼ αὐτοὺς οὕτω διακείμενος, ἠρέμα τε μεθαρμόττουσι καὶ παραπαιδαγωγοῦσι καὶ πρὸς τὸ καθαρὸν τῆς διαίτης μεθιστᾶσιν.\nἐμέμνητο γοῦν τινος τῶν πολυχρύσων, ὃς ἐλθὼν Ἀθήναζε μάλʼ ἐπίσημος καὶ φορτικὸς ἀκολούθων ὄχλῳ καὶ ποικίλῃ ἐσθῆτι καὶ χρυσῷ αὐτὸς μὲν ᾤετο ζηλωτὸς εἶναι πᾶσι τοῖς Ἀθηναίοις καὶ ὡς ἂν εὐδαίμων ἀποβλέπεσθαι· τοῖς δʼ ἄρα δυστυχεῖν ἐδόκει τὸ ἀνθρώπιον, καὶ παιδεύειν ἐπεχείρουν αὐτὸν οὐ πικρῶς οὐδʼ ἄντικρυς ἀπαγορεύοντες ἐν ἐλευθέρᾳ τῇ πόλει καθʼ ὅντινα τρόπον βούλεται μὴ βιοῦν· ἀλλʼ ἐπεὶ κἀν τοῖς γυμνασίοις καὶ λουτροῖς ὀχληρὸς ἦν θλίβων τοῖς οἰκέταις καὶ στενοχωρῶν τοὺς ἀπαντῶντας, ἡσυχῆ τις ἂν ὑπεφθέγξατο προσποιούμενος λανθάνειν, ὥσπερ οὐ πρὸς αὐτὸν ἐκεῖνον ἀποτείνων, Δέδοικε μὴ παραπόληται μεταξὺ λουόμενος· καὶ μὴν εἰρήνη γε μακρὰ κατέχει τὸ βαλανεῖον· οὐδὲν οὖν δεῖ στρατοπέδου. ὁ δὲ ἀκούων ἀεί, μεταξὺ ἐπαιδεύετο. τὴν δὲ ἐσθῆτα τὴν ποικίλην καὶ τὰς πορφυρίδας ἐκείνας ἀπέδυσαν αὐτὸν ἀστείως πάνυ τὸ ἀνθηρὸν ἐπισκώπτοντες τῶν χρωμάτων, Ἔαρ ἤδη, λέγοντες, καί, Πόθεν ὁ ταὼς οὗτος; καί, Τάχα τῆς μητρός ἐστιν αὐτοῦ· καὶ τὰ τοιαῦτα. καὶ τὰ ἄλλα δὲ οὕτως ἀπέσκωπτον, ἢ τῶν δακτυλίων τὸ πλῆθος ἢ τῆς κόμης τὸ περίεργον ἢ τῆς διαίτης τὸ ἀκόλαστον· ὥστε κατὰ μικρὸν ἐσωφρονίσθη καὶ παρὰ πολὺ βελτίων ἀπῆλθε δημοσίᾳ πεπαιδευμένος.\nὍτι δʼ οὐκ αἰσχύνονται πενίαν ὁμολογοῦντες, ἐμέμνητο πρός με φωνῆς τινος, ἢν ἀκοῦσαι πάντων ἔφη κοινῇ προεμένων ἐν τῷ ἀγῶνι τῶν Παναθηναίων· ληφθέντα μὲν γάρ τινα τῶν πολιτῶν ἄγεσθαι παρὰ τὸν ἀγωνοθέτην, ὅτι βαπτὸν ἔχων ἱμάτιον ἐθεώρει, τοὺς δὲ ἰδόντας ἐλεῆσαί τε καὶ παραιτεῖσθαι καὶ τοῦ κήρυκος ἀνειπόντος, ὅτι παρὰ τὸν νόμον ἐποίησεν ἐν τοιαύτῃ ἐσθῆτι θεώμενος, ἀναβοῆσαι μιᾷ φωνῇ πάντας ὥσπερ ἐσκεμμένους, συγγνώμην ἀπονέμειν αὐτῷ τοιαῦτά γε ἀμπεχομένῳ· μὴ γὰρ ἔχειν αὐτὸν ἕτερα. Ταῦτά τε οὖν ἐπῄνει καὶ προσέτι τὴν ἐλευθερίαν τὴν ἐκεῖ καὶ τῆς διαίτης τὸ ἀνεπίφθονον, ἡσυχίαν τε καὶ ἀπραγμοσύνην, ἃ δὴ ἄφθονα παρʼ αὐτοῖς ἐστιν. ἀπέφαινε γοῦν φιλοσοφίᾳ συνῳδὸν τὴν παρὰ τοῖς τοιούτοις διατριβὴν καὶ καθαρὸν ἦθος φυλάξαι δυναμένην, σπουδαίῳ τε ἀνδρὶ καὶ πλούτου καταφρονεῖν πεπαιδευμένῳ καὶ τῷ πρὸς τὰ φύσει καλὰ ζῆν προαιρουμένῳ τὸν ἐκεῖ βίον μάλιστα ἡρμοσμένον.\nὅστις δὲ πλούτου ἐρᾷ καὶ χρυσῷ κεκήληται καὶ πορφύρᾳ καὶ δυναστείᾳ μετρεῖ τὸ εὔδαιμον, ἄγευστος μὲν ἐλευθερίας, ἀπείρατος δὲ παρρησίας, ἀθέατος δὲ ἀληθείας, κολακείᾳ τὰ πάντα καὶ δουλείᾳ σύντροφος, ἢ ὅστις ἡδονῇ πᾶσαν τὴν ψυχὴν ἐπιτρέψας ταύτῃ μόνῃ λατρεύειν διέγνωκε, φίλος μὲν περιέργων τραπεζῶν, φίλος δὲ πότων καὶ ἀφροδισίων, ἀνάπλεως γοητείας καὶ ἀπάτης καὶ ψευδολογίας, ἢ ὅστις ἀκούων τέρπεται κρουμάτων τε καί τερετισμάτων καὶ διεφθορότων ᾀσμάτων, τοῖς δὴ τοιούτοις πρέπειν τὴν ἐνταῦθα διατριβήν·\nμεσταὶ γὰρ αὐτοῖς τῶν φιλτάτων πᾶσαι μὲν ἀγυιαί, πᾶσαι δὲ ἀγοραί· πάρεστι δὲ πάσαις πύλαις τὴν ἡδονὴν καταδέχεσθαι, τοῦτο μὲν διʼ ὀφθαλμῶν, τοῦτο δὲ διʼ ὤτων τε καὶ ῥινῶν τοῦτο δὲ καὶ διὰ λαιμοῦ καὶ διʼ ἀφροδισίων· ὑφʼ ἧς δὴ ῥεούσης ἀενάῳ τε καὶ θολερῷ ῥεύματι πᾶσαι μὲν ἀνευρύνονται ὁδοί· συνεισέρχεται γὰρ μοιχεία καὶ φιλαργυρία καὶ ἐπιορκία καὶ τὸ τοιοῦτο φῦλον τῶν ἡδονῶν, παρασύρεται δὲ τῆς ψυχῆς ὑποκλυζομένης πάντοθεν αἰδὼς καὶ ἀρετὴ καὶ δικαιοσύνη· τῶν δὲ ἔρημος ὁ χῶρος γενόμενος δίψης ἀεὶ πιμπράμενος ἀνθεῖ πολλαῖς τε καὶ ἀγρίαις ἐπιθυμίαις.\nΤοιαύτην ἀπέφαινε τὴν πόλιν καὶ τοσούτων διδάσκαλον ἀγαθῶν. ἐγὼ γοῦν, ἔφη, ὅτε τὸ πρῶτον ἐπανῄειν ἀπὸ τῆς Ἑλλάδος, πλησίον που γενόμενος ἐπιστήσας ἐμαυτὸν λόγον ἀπῄτουν τῆς δεῦρο ἀφίξεως, ἐκεῖνα δὴ τὰ τοῦ Ὁμήρου λέγων, τίπτʼ αὖτʼ, δύστηνε, λιπὼν φάος ἠελίοιο, τὴν Ἐλλάδα καὶ τὴν εὐτυχίαν ἐκείνην καὶ τὴν ἐλευθερίαν, ἤλυθες, ὄφρα ἴδῃς τὸν ἐνταῦθα θόρυβον, συκοφάντας καὶ προσαγορεύσεις ὑπερηφάνους καὶ δεῖπνα καὶ κόλακας καὶ μιαιφονίας καὶ διαθηκῶν προσδοκίας καὶ φιλίας ἐπιπλάστους; ἢ τί καὶ πράξειν διέγνωκας μήτʼ ἀπαλλάττεσθαι μήτε χρῆσθαι τοῖς καθεστῶσι δυνάμενος:\nΟὕτω δὴ βουλευσάμενος καὶ καθάπερ ὁ Ζεὺς τὸν Ἕκτορα ὑπεξαγαγὼν ἐμαυτὸν ἐκ βελέων, φασίν, ἔκ τʼ ἀνδροκτασίης ἔκ θʼ αἵματος ἔκ τε κυδοιμοῦ τὸ λοιπὸν οἰκουρεῖν εἱλόμην καὶ βίον τινὰ τοῦτον γυναικώδη καὶ ἄτολμον τοῖς πολλοῖς δοκοῦντα προτιθέμενος αὐτῇ φιλοσοφίᾳ καὶ Πλάτωνι καὶ ἀληθείᾳ προσλαλῶ, καὶ καθίσας ἐμαυτὸν ὥσπερ ἐν θεάτρῳ μυριάνδρῳ σφόδρα που μετέωρος ἐπισκοπῶ τὰ γιγνόμενα, τοῦτο μὲν πολλὴν ψυχαγωγίαν καὶ γέλωτα παρέχειν δυνάμενα, τοῦτο δὲ καὶ πεῖραν ἀνδρὸς ὡς ἀληθῶς βεβαίου λαβεῖν.\nΕἰ γὰρ χρὴ καὶ κακῶν ἔπαινον εἰπεῖν, μὴ ὑπολάβῃς μεῖζόν τι γυμνάσιον ἀρετῆς ἢ τῆς ψυχῆς δοκιμασίαν ἀληθεστέραν τῆσδε τῆς πόλεως καὶ τῆς ἐνταῦθα διατριβῆς· οὐ γὰρ μικρὸν ἀντισχεῖν τοσαύταις μὲν ἐπιθυμίαις, τοσούτοις δὲ θεάμασί τε καὶ ἀκούσμασι πάντοθεν ἕλκουσι καὶ ἀντιλαμβανομένοις, ἀλλὰ ἀτεχνῶς δεῖ τὸν Ὀδυσσέα μιμησάμενον παραπλεῖν αὐτὰ μὴ δεδεμένον τὼ χεῖρε —δειλὸν γάρ—μηδὲ τὰ ὦτα κηρῷ φραξάμενον, ἀλλʼ ἀκούοντα καὶ λελυμένον καὶ ἀληθῶς ὑπερήφανον.\nἔνεστι δὲ καὶ φιλοσοφίαν θαυμάσαι παραθεωροῦντα τὴν τοσαύτην ἄνοιαν, καὶ τῶν τῆς τύχης ἀγαθῶν καταφρονεῖν ὁρῶντα ὥσπερ ἐν σκηνῇ καὶ πολυπροσώπῳ δράματι τὸν μὲν ἐξ οἰκέτου δεσπότην προϊόντα, τὸν δʼ ἀντὶ πλουσίου πένητα, τὸν δὲ σατράπην ἐκ πένητος ἢ βασιλέα, τὸν δὲ φίλον τούτου, τὸν δὲ ἐχθρόν, τὸν δὲ φυγάδα· τοῦτο γάρ τοι καὶ τὸ δεινότατόν ἐστιν, ὅτι καίτοι μαρτυρομένης τῆς Τύχης παίζειν τὰ τῶν ἀνθρώπων πράγματα καὶ ὁμολογούσης μηδὲν αὐτῶν εἶναι βέβαιον, ὅμως ταῦθʼ ὁσημέραι βλέποντες ὀρέγονται καὶ πλούτου καὶ δυναστείας καὶ μεστοὶ περιίασι πάντες οὐ γινομένων ἐλπίδων.\nὃ δὲ δὴ ἔφην, ὅτι καὶ γελᾶν ἐν τοῖς γιγνομένοις ἔνεστι καὶ ψυχαγωγεῖσθαι, τοῦτο ἤδη σοι φράσω. πῶς γὰρ οὐ γελοῖοι μὲν πλουτοῦντες αὐτοὶ καὶ τὰς πορφυρίδας προφαίνοντες καὶ τοὺς δακτυλίους προτείνοντες καὶ πολλὴν κατηγοροῦντες ἀπειροκαλίαν, τὸ δὲ καινότατον. τοὺς ἐντυγχάνοντας ἀλλοτρίᾳ φωνῇ προσαγορεύοντες, ἀγαπᾶν ἀξιοῦντες, ὅτι μόνον αὐτοὺς προσέβλεψαν, οἱ δὲ σεμνότεροι καὶ προσκυνεῖσθαι περιμένοντες, οὐ πόρρωθεν οὐδʼ ὡς Πέρσαις νόμος, ἀλλὰ δεῖ προσελθόντα καὶ ὑποκύψαντα, τὴν ψυχὴν ταπεινώσαντα καὶ τὸ πάθος αὐτῆς ἐμφανίσαντα τῇ τοῦ σώματος ὁμοιότητι, τὸ στῆθος ἢ τὴν δεξιὰν καταφιλεῖν, ζηλωτὸν καὶ περίβλεπτον τοῖς μηδὲ τούτου τυγχάνουσιν· ὁ δʼ ἕστηκεν παρέχων ἑαυτὸν εἰς πλείω χρόνον ἐξαπατώμενον. ἐπαινῶ δέ γε ταύτης αὐτοὺς τῆς ἀπανθρωπίας, ὅτι μὴ καὶ τοῖς στόμασιν ἡμᾶς προσίενται.\nπολὺ δὲ τούτων οἱ προσιόντες αὐτοὶ καὶ θεραπεύοντες γελοιότεροι, νυκτὸς μὲν ἐξανιστάμενοι μέσης, περιθέοντες δὲ ἐν κύκλῳ τὴν πόλιν καὶ πρὸς τῶν οἰκετῶν ἀποκλειόμενοι, κύνες καὶ κόλακες καὶ τὰ τοιαῦτα ἀκούειν ὑπομένοντες. γέρας δὲ τῆς πικρᾶς ταύτης αὐτοῖς περιόδου τὸ φορτικὸν ἐκεῖνο δεῖπνον καὶ πολλῶν αἴτιον συμφορῶν, ἐν ᾧ πόσα μὲν ἐμφαγόντες, πόσα δὲ παρὰ γνώμην ἐμπιόντες, πόσα δὲ ὧν οὐκ ἐχρῆν ἀπολαλήσαντες ἢ μεμφόμενοι τὸ τελευταῖον ἢ δυσφοροῦντες ἀπίασιν ἢ διαβάλλοντες τὸ δεῖπνον ἢ ὕβριν ἢ μικρολογίαν ἐγκαλοῦντες. πλήρεις δὲ αὐτῶν ἐμούντων οἱ στενωποὶ καὶ πρὸς τοῖς χαμαιτυπείοις μαχομένων· καὶ μεθʼ ἡμέραν οἱ πλείονες αὐτῶν κατακλιθέντες ἰατροῖς παρέχουσιν ἀφορμὰς περιόδων· ἔνιοι μὲν γάρ, τὸ καινότατον, οὐδὲ νοσεῖν σχολάζουσιν.\nἘγὼ μέντοι γε πολὺ τῶν κολακευομένων ἐξωλεστέρους τοὺς κόλακας ὑπείληφα, καὶ σχεδὸν αὐτοὺς ἐκείνοις καθίστασθαι τῆς ὑπερηφανίας αἰτίους· ὅταν γὰρ αὐτῶν τὴν περιουσίαν θαυμάσωσιν καὶ τὸν χρυσὸν ἐπαινέσωσιν καὶ τοὺς πυλῶνας ἕωθεν ἐμπλήσωσιν καὶ προσελθόντες ὥσπερ δεσπότας προσείπωσιν, τί καὶ φρονήσειν ἐκείνους εἰκός ἐστιν; εἰ δέ γε κοινῷ δόγματι κἂν πρὸς ὀλίγον ἀπέσχοντο τῆσδε τῆς ἐθελοδουλείας, οὐκ ἂν οἴει τοὐναντίον αὐτοὺς ἐλθεῖν ἐπὶ τὰς θύρας τῶν πτωχῶν δεομένους τοὺς πλουσίους, μὴ ἀθέατον αὐτῶν μηδʼ ἀμάρτυρον τὴν εὐδαιμονίαν καταλιπεῖν μηδʼ ἀνόνητόν τε καὶ ἄχρηστον τῶν τραπεζῶν τὸ κάλλος καὶ τῶν οἴκων τὸ μέγεθος; οὐ γὰρ οὕτω τοῦ πλουτεῖν ἐρῶσιν ὡς τοῦ διὰ τὸ πλουτεῖν εὐδαιμονίζεσθαι. καὶ οὕτω δὴ ἔχει, μηδὲν ὄφελος εἶναι περικαλλοῦς οἰκίας τῷ οἰκοῦντι μηδὲ χρυσοῦ καὶ ἐλέφαντος, εἰ μή τις αὐτὰ θαυμάζοι. ἐχρῆν οὖν ταύτῃ καθαιρεῖν αὐτῶν καὶ ἐπευωνίζειν τὴν δυναστείαν ἐπιτειχίσαντας τῷ πλούτῳ τὴν ὑπεροψίαν· νῦν δὲ λατρεύοντες εἰς ἀπόνοιαν ἄγουσιν.\nΚαὶ τὸ μὲν ἄνδρας ἰδιώτας καὶ ἀναφανδὸν τὴν ἀπαιδευσίαν ὁμολογοῦντας τὰ τοιαῦτα ποιεῖν, μετριώτερον ἂν εἰκότως νομισθείη· τὸ δὲ καὶ τῶν φιλοσοφεῖν προσποιουμένων πολλοὺς πολλῷ ἔτι τούτων γελοιότερα δρᾶν, τοῦτʼ ἤδη τὸ δεινότατόν ἐστι. πῶς γὰρ οἴει τὴν ψυχὴν διατεθεῖσθαί μοι, ὅταν ἴδω τούτων τινά, μάλιστα τῶν προβεβηκότων, ἀναμεμιγμένον κολάκων ὄχλῳ καὶ τῶν ἐπʼ ἀξίας τινὰ δορυφοροῦντα καὶ τοῖς ἐπὶ τὰ δεῖπνα παραγγέλλουσι κοινολογούμενον, ἐπισημότερον δὲ τῶν ἄλλων ἀπὸ τοῦ σχήματος ὄντα καὶ φανερώτερον; καὶ ὅ μάλιστα ἀγανακτῶ, ὅτι μὴ καὶ τὴν σκευὴν μεταλαμβάνουσι, τὰ ἄλλα γε ὁμοίως ὑποκρινόμενοι τοῦ δράματος.\nἃ μὲν γὰρ ἐν τοῖς συμποσίοις ἐργάζονται, τίνι τῶν καλῶν εἰκάσομεν; οὐκ ἐμφοροῦνται μὲν ἀπειροκαλώτερον, μεθύσκονται δὲ φανερώτερον, ἐξανίστανται δὲ πάντων ὕστατοι, πλείω δὲ ἀποφέρειν τῶν ἄλλων ἀξιοῦσιν; οἱ δὲ ἀστειότεροι πολλάκις αὐτῶν καὶ ᾆσαι προήχθησαν.\nκαὶ ταῦτα μὲν οὖν γελοῖα ἡγεῖτο μάλιστα δὲ ἐμέμνητο τῶν ἐπὶ μισθῷ φιλοσοφούντων καὶ τὴν ἀρετὴν ὤνιον ὥσπερ ἐξ ἀγορᾶς προτιθέντων· ἐργαστήρια γοῦν ἐκάλει καὶ καπηλεῖα τὰς τούτων διατριβάς· ἠξίου γὰρ τὸν πλούτου καταφρονεῖν διδάξοντα πρῶτον αὑτὸν παρέχειν ὑψηλότερον λημμάτων.\nἀμέλει καὶ πράττων ταῦτα διετέλει, οὐ μόνον προῖκα τοῖς ἀξιοῦσι συνδιατρίβων, ἀλλὰ καὶ τοῖς δεομένοις ἐπαρκῶν καὶ πάσης περιουσίας καταφρονῶν, τοσούτου δέων ὀρέγεσθαι τῶν οὐδὲν προσηκόντων, ὥστε μηδὲ τῶν ἑαυτοῦ φθειρομένων ποιεῖσθαι πρόνοιαν, ὅς γε καὶ ἀγρὸν οὐ πόρρω τῆς πόλεως κεκτημένος οὐδὲ ἐπιβῆναι αὐτοῦ πολλῶν ἐτῶν ἠξίωσεν, ἀλλʼ οὐδὲ τὴν ἀρχὴν αὐτοῦ εἶναι διωμολόγει, ταῦτʼ οἶμαι ὑπειληφώς, ὅτι τούτων φύσει μὲν οὐδενός ἐσμεν κύριοι, νόμῳ δὲ καὶ διαδοχῇ τὴν χρῆσιν αὐτῶν εἰς ἀόριστον παραλαμβάνοντες ὀλιγοχρόνιοι δεσπόται νομιζόμεθα, κἀπειδὰν ἡ προθεσμία παρέλθῃ, τηνικαῦτα παραλαβὼν ἄλλος ἀπολαύει τοῦ ὀνόματος.\nοὐ μικρὰ δὲ οὐδὲ ἐκεῖνα παρέχει τοῖς ζηλοῦν ἐθέλουσι παραδείγματα, τῆς τροφῆς τὸ ἀπέριττον καὶ τῶν γυμνασίων τὸ σύμμετρον καὶ τοῦ προσώπου τὸ αἰδέσιμον καὶ τῆς ἐσθῆτος τὸ μέτριον, ἐφʼ ἅπασι δὲ τούτοις τῆς διανοίας τὸ ἡρμοσμένον καὶ τὸ ἥμερον τοῦ τρόπου.\nπαρῄνει δὲ τοῖς συνοῦσι μήτʼ ἀναβάλλεσθαι τὸ ἀγαθόν, ὅπερ τοὺς πολλοὺς ποιεῖν προθεσμίας ὁριζομένους ἑορτὰς ἢ πανηγύρεις, ὡς ἀπʼ ἐκείνων ἀρξομένους τοῦ μὴ ψεύσασθαι καὶ τοῦ τὰ δέοντα ποιῆσαι· ἠξίου γὰρ ἀμέλλητον εἶναι τὴν πρὸς τὸ καλὸν ὁρμήν. δῆλος δὲ ἦν καὶ τῶν τοιούτων κατεγνωκὼς φιλοσόφων, οἳ ταύτην ἄσκησιν ἀρετῆς ὑπελάμβανον, ἢν πολλαῖς ἀνάγκαις καὶ πόνοις τοὺς νέους ἀντέχειν καταγυμνάσωσιν, τοῦτο μὲν ψυχρολουτεῖν οἱ πολλοὶ κελεύοντες, ἄλλοι δὲ μαστιγοῦντες, οἱ δὲ χαριέστεροι καὶ σιδήρῳ τὰς ἐπιφανείας αὐτῶν καταξύοντες.\nἡγεῖτο γὰρ χρῆναι πολὺ πρότερον ἐν ταῖς ψυχαῖς τὸ στέρρον τοῦτο καὶ ἀπαθὲς κατασκευάσαι, καὶ τὸν ἄριστα παιδεύειν ἀνθρώπους προαιρούμενον τοῦτο μὲν ψυχῆς, τοῦτο δὲ σώματος, τοῦτο δὲ ἡλικίας τε καὶ τῆς πρότερον ἀγωγῆς ἐστοχάσθαι, ἴνα μὴ τὰ παρὰ δύναμιν ἐπιτάττων ἐλέγχηται· πολλοὺς γοῦν καὶ τελευτᾶν ἔφασκεν οὕτως ἀλόγως ἐπιταθέντας· ἕνα δὲ καὶ αὐτὸς εἶδον, ὅς καὶ γευσάμενος τῶν παρʼ ἐκείνοις κακῶν, ἐπειδὴ τάχιστα λόγων ἀληθῶν ἐπήκουσεν, ἀμεταστρεπτὶ φεύγων ὡς αὐτὸν ἀφίκετο καὶ δῆλος ἢν ῥᾷον διακείμενος.\nἤδη δὲ τούτων ἀποστὰς τῶν ἄλλων αὖθις ἀνθρώπων ἐμέμνητο καὶ τὰς ἐν τῇ πόλει ταραχὰς διεξῄει καὶ τὸν ὠθισμὸν αὐτῶν καὶ τὰ θέατρα καὶ τὸν ἱππόδρομον καὶ τὰς τῶν ἡνιόχων εἰκόνας καὶ τὰ τῶν ἵππων ὀνόματα καὶ τοὺς ἐν τοῖς στενωποῖς περὶ τούτων διαλόγους· πολλὴ γὰρ ὡς ἀληθῶς ἡ ἱππομανία καὶ πολλῶν ἤδη σπουδαίων εἶναι δοκούντων ἐπείληπται.\nμετὰ δὲ ταῦτα ἑτέρου δράματος ἥπτετο τῶν ἀμφὶ τὴν νέκυιάν τε καὶ διαθήκας καλινδουμένων, προστιθεὶς ὅτι μίαν φωνὴν οἱ Ῥωμαίων παῖδες ἀληθῆ παρʼ ὅλον τὸν βίον προΐενται, τὴν ἐν ταῖς διαθήκαις λέγων, ἵνα μὴ ἀπολαύσωσι τῆς σφετέρας ἀληθείας. ἃ δὲ καὶ μεταξὺ λέγοντος αὐτοῦ γελᾶν προήχθην, ὅτι καὶ συγκατορύττειν ἑαυτοῖς ἀξιοῦσι τὰς ἀμαθίας καὶ τὴν ἀναλγησίαν ἔγγραφον ὁμολογοῦσιν, οἱ μὲν ἐσθῆτας ἑαυτοῖς κελεύοντες συγκαταφλέγεσθαι τῶν παρὰ τὸν βίον τιμίων, οἱ δὲ καὶ παραμένειν τινὰς οἰκέτας τοῖς τάφοις, ἔνιοι δὲ καὶ στέφειν τὰς στήλας ἄνθεσιν, εὐήθεις ἔτι καὶ παρὰ τὴν τελευτὴν διαμένοντες.\nεἰκάζειν οὖν ἠξίου, τί πέπρακται τούτοις παρὰ τὸν βίον, εἰ τοιαῦτα περὶ τῶν μετὰ τὸν βίον ἐπισκήπτουσι· τούτους γὰρ εἶναι τοὺς τὸ πολυτελὲς ὄψον ὠνουμένους καὶ τὸν οἶνον ἐν τοῖς συμποσίοις μετὰ κρόκων τε καὶ ἀρωμάτων ἐκχέοντας, τοὺς μέσου χειμῶνος ἐμπιπλαμένους ῥόδων καὶ τὸ σπάνιον αὐτῶν καὶ παρὰ καιρὸν ἀγαπῶντας, τῶν δʼ ἐν καιρῷ καὶ κατὰ φύσιν ὡς εὐτελῶν ὑπερηφανοῦντας, τούτους εἶναι τοὺς καὶ τὰ μύρα πίνοντας· καὶ μάλιστα διέσυρεν αὐτῶν, ὅτι μηδὲ χρῆσθαι ἴσασιν ταῖς ἐπιθυμίαις, ἀλλὰ κἀν ταύταις παρανομοῦσι καὶ τοὺς ὅρους συγχέουσι πάντοθεν, τῇ τρυφῇ παραδόντες αὑτῶν τὰς ψυχὰς πατεῖν, καὶ τοῦτο δὴ τὸ ἐν ταῖς τραγῳδίαις τε καὶ κωμῳδίαις λεγόμενον, ἤδη καὶ παρὰ θύραν εἰσβιαζόμενοι. σολοικισμὸν οὖν ἐκάλει τοῦτο τῶν ἡδονῶν.\nἀπὸ δὲ τῆς αὐτῆς γνώμης κἀκεῖνα ἔλεγεν, ἀτεχνῶς τοῦ Μώμου τὸν λόγον μιμησάμενος· ὡς γὰρ ἐκεῖνος ἐμέμφετο τοῦ ταύρου τὸν δημιουργὸν θεὸν οὐ προθέντα τῶν ὀφθαλμῶν τὰ κέρατα, οὕτω δὴ καὶ αὐτὸς ᾐτιᾶτο τῶν στεφανουμένων, ὅτι μὴ ἴσασι τοῦ στεφάνου τὸν τόπον· εἰ γάρ τοι, ἔφη, τῇ πνοῇ τῶν ἴων τε καὶ ῥόδων χαίρουσιν, ὑπὸ τῇ ῥινὶ μάλιστα ἐχρῆν αὐτοὺς στέφεσθαι παρʼ αὐτὴν ὡς οἷόν τε τὴν ἀναπνοήν, ἵνʼ ὡς πλεῖστον ἀνέσπων τῆς ἡδονῆς.\nκαὶ μὴν κἀκείνους διεγέλα τοὺς θαυμάσιόν τινα τὴν σπουδὴν περὶ τὰ δεῖπνα ποιουμένους χυμῶν τε ποικιλίαις καὶ πεμμάτων περιεργίαις· καὶ γὰρ αὖ καὶ τούτους ἔφασκεν ὀλιγοχρονίου τε καὶ βραχείας ἡδονῆς ἔρωτι πολλὰς πραγματείας ὑπομένειν· ἀπέφαινε γοῦν τεσσάρων δακτύλων αὐτοῖς ἕνεκα πάντα πονεῖσθαι τὸν πόνον, ἐφʼ ὅσους ὁ μήκιστος ἀνθρώπου λαιμός ἐστιν· οὔτε γὰρ πρὶν ἐμφαγεῖν, ἀπολαύειν τι τῶν ἐωνημένων, οὔτε βρωθέντων ἡδίω γενέσθαι τὴν ἀπὸ τῶν πολυτελεστέρων πλησμονήν· λοιπὸν οὖν εἶναι τὴν ἐν τῇ παρόδῳ γιγνομένην ἡδονὴν τοσούτων ὠνεῖσθαι χρημάτων. εἰκότα δὲ πάσχειν ἔλεγεν αὐτοὺς ὑπʼ ἀπαιδευσίας τὰς ἀληθεστέρας ἡδονὰς ἀγνοοῦντας, ὧν ἁπασῶν φιλοσοφία χορηγός ἐστιν τοῖς πονεῖν προαιρουμένοις.\nΠερὶ δὲ τῶν ἐν τοῖς βαλανείοις δρωμένων πολλὰ μὲν διεξῄει, τὸ πλῆθος τῶν ἑπομένων, τὰς ὕβρεις, τοὺς ἐπικειμένους τοῖς οἰκέταις καὶ μικροῦ δεῖν ἐκφερομένους. ἓν δέ τι καὶ μάλιστα μισεῖν ἐῴκει, πολὺ δʼ ἐν τῇ πόλει τοῦτο καὶ τοῖς βαλανείοις ἐπιχωριάζον προϊόντας γάρ τινας τῶν οἰκετῶν δεῖ βοᾶν καὶ παραγγέλλειν προορᾶσθαι τοῖν ποδοῖν, ἢν ὑψηλόν τι ἢ κοῖλον μέλλωσιν ὑπερβαίνειν, καὶ ὑπομιμνήσκειν αὐτούς, τὸ καινότατον, ὅτι βαδίζουσιν. δεινὸν οὖν ἐποιεῖτο, εἰ στόματος μὲν ἀλλοτρίου δειπνοῦντες μὴ δέονται μηδὲ χειρῶν, μηδὲ τῶν ὤτων ἀκούοντες, ὀφθαλμῶν δὲ ὑγιαίνοντες ἀλλοτρίων δέονται προοψομένων καὶ ἀνέχονται φωνὰς ἀκούοντες δυστυχέσιν ἀνθρώποις πρεπούσας καὶ πεπηρωμένοις· ταῦτα γὰρ αὐτὰ πάσχουσιν ἐν ταῖς ἀγοραῖς ἡμέρας μέσης καὶ οἱ τὰς πόλεις ἐπιτετραμμένοι.\nΤαῦτά τε καὶ πολλὰ ἕτερα τοιαῦτα διελθὼν κατέπαυσε τὸν λόγον. ἐγὼ δὲ τέως μὲν ἤκουον αὐτοῦ τεθηπώς, μὴ σιωπήσῃ πεφοβημένος· ἐπειδὴ δὲ ἐπαύσατο, τοῦτο δὴ τὸ τῶν Φαιάκων πάθος ἐπεπόνθειν· πολὺν γὰρ δὴ χρόνον ἐς αὐτὸν ἀπέβλεπον κεκηλημένος· εἶτα πολλῇ συγχύσει καὶ ἰλίγγῳ κατειλημμένος τοῦτο μὲν ἱδρῶτι κατερρεόμην, τοῦτο δὲ φθέγξασθαι βουλόμενος ἐξέπιπτόν τε καὶ ἀνεκοπτόμην, καὶ ἥ τε φωνὴ ἐξέλειπε καὶ ἡ γλῶττα διημάρτανε, καὶ τέλος ἐδάκρυον ἀπορούμενος· οὐ γὰρ ἐξ ἐπιπολῆς οὐδʼ ὡς ἔτυχεν ἡμῶν ὁ λόγος καθίκετο, βαθεῖα δὲ καὶ καίριος ἡ πληγὴ ἐγένετο, καὶ μάλα εὐστόχως ἐνεχθεὶς ὁ λόγος αὐτήν, εἰ οἷόν τε εἰπεῖν, διέκοψε τὴν ψυχήν· εἰ γάρ τι δεῖ κἀμὲ ἤδη φιλοσόφων προσάψασθαι λόγων, ὧδε περὶ τούτων ὑπείληφα·\nδοκεῖ μοι ἀνδρὸς εὐφυοῦς ψυχὴ μάλα σκοπῷ τινι ἁπαλῷ προσεοικέναι. τοξόται δὲ πολλοὶ μὲν ἀνὰ τὸν βίον καὶ μεστοὶ τὰς φαρέτρας ποικίλων τε καὶ παντοδαπῶν λόγων, οὐ μὴν πάντες εὔστοχα τοξεύουσιν, ἀλλʼ οἱ μὲν αὐτῶν σφόδρα τὰς νευρὰς ἐπιτείναντες ἐντονώτερον τοῦ δέοντος ἀφιᾶσιν· καὶ ἅπτονται μὲν καὶ οὗτοι, τὰ δὲ βέλη αὐτῶν οὐ μένει ἐν τῷ σκοπῷ, ἀλλʼ ὑπὸ τῆς σφοδρότητος διελθόντα καὶ παροδεύσαντα κεχηνυῖαν μόνον τῷ τραύματι τὴν ψυχὴν ἀπέλιπεν. ἄλλοι δὲ πάλιν τούτοις ὑπεναντίως· ὑπὸ γὰρ ἀσθενείας τε καὶ ἀτονίας οὐδὲ ἐφικνεῖται τὰ βέλη αὐτοῖς ἄχρι πρὸς τὸν σκοπόν, ἀλλʼ ἐκλυθέντα καταπίπτει πολλάκις ἐκ μέσης τῆς ὁδοῦ· ἢν δέ ποτε καὶ ἐφίκηται, ἄκρον μὲν ἐπιλίγδην ἅπτεται, βαθεῖαν δὲ οὐκ ἐργάζεται πληγήν· οὐ γὰρ ἀπʼ ἰσχυρᾶς ἐμβολῆς ἀπεστέλλετο.\nὅστις δὲ ἀγαθὸς τοξότης καὶ τούτῳ ὅμοιος, πρῶτον μὲν ἀκριβῶς ὄψεται τὸν σκοπόν, εἰ μὴ σφόδρα μαλακός, εἰ μὴ στερρότερος τοῦ βέλους γίγνονται γὰρ δὴ καὶ ἄτρωτοι σκοποί. ἐπειδὰν δὲ ταῦτα ἴδῃ, τηνικαῦτα χρίσας τὸ βέλος οὔτε ἰῷ, καθάπερ τὰ Σκυθῶν χρίεται, οὔτε ὀπῷ, καθάπερ τὰ Κουρήτων, ἀλλʼ ἠρέμα δηκτικῷ τε καὶ γλυκεῖ φαρμάκῳ, τούτῳ χρίσας εὐτέχνως ἐτόξευσε· τὸ δὲ ἐνεχθὲν εὖ μάλα ἐντόνως καὶ διακόψαν ἄχρι τοῦ διελθεῖν μένει τε καὶ πολὺ τοῦ φαρμάκου ἀφίησιν, ὃ δὴ σκιδνάμενον ὅλην ἐν κύκλῳ τὴν ψυχὴν περιέρχεται. τοῦτό τοι καὶ ἥδονται καὶ δακρύουσι μεταξὺ ἀκούοντες, ὅπερ καί αὐτὸς ἔπασχον, ἡσυχῇ ἄρα τοῦ φαρμάκου τὴν ψυχὴν περιθέοντος. ἐπῄει δʼ οὖν μοι πρὸς αὐτὸν τὸ ἔπος ἐκεῖνο λέγειν, βάλλʼ οὕτως, αἴ κέν τι φόως γένηαι. ὥσπερ γὰρ οἱ τοῦ Φρυγίου αὐλοῦ ἀκούοντες οὐ πάντες μαίνονται, ἀλλʼ ὁπόσοι αὐτῶν τῇ Ῥέᾳ λαμβάνονται, οὗτοι δὲ πρὸς τὸ μέλος ὑπομιμνήσκονται τοῦ πάθους, οὕτω δὴ καὶ φιλοσόφων ἀκούοντες οὐ πάντες ἔνθεοι καὶ τραυματίαι ἀπίασιν, ἀλλʼ οἷς ὑπῆν τι ἐν τῇ φύσει φιλοσοφίας συγγενές.\nὩς σεμνὰ καὶ θαυμάσια καὶ θεῖά γε, ὦ ἑταῖρε, διελήλυθας, ἐλελήθεις δέ με πολλῆς ὡς ἀληθῶς τῆς ἀμβροσίας καὶ τοῦ λωτοῦ κεκορεσμένος· ὥστε καὶ μεταξὺ σοῦ λέγοντος ἔπασχόν τι ἐν τῇ ψυχῇ, καὶ παυσαμένου ἄχθομαι καὶ ἵνα δὴ καὶ κατὰ σὲ εἴπω, τέτρωμαι· καὶ μὴ θαυμάσῃς· οἶσθα γὰρ ὅτι καὶ οἱ πρὸς τῶν κυνῶν τῶν λυσσώντων δηχθέντες οὐκ αὐτοὶ μόνοι λυσσῶσιν, ἀλλὰ κἄν τινας ἑτέρους ἐν τῇ μανίᾳ τὸ αὐτὸ τοῦτο διαθῶσιν, καὶ αὐτοὶ ἔκφρονες γίγνονται· συμμεταβαίνει γάρ τι τοῦ πάθους ἅμα τῷ δήγματι καὶ πολυγονεῖται ἡ νόσος καὶ πολλὴ γίγνεται τῆς μανίας διαδοχή.\nοὐκοῦν καὶ αὐτὸς ἡμῖν μανίαν ὁμολογεῖς;\nπάνυ μὲν οὖν, καὶ προσέτι δέομαί γέ σου κοινήν τινα τὴν θεραπείαν ἐπινοεῖν.\nτὸ τοῦ ἄρα Τηλέφου ἀνάγκη ποιεῖν.\nποῖον αὖ λέγεις;\nἐπὶ τὸν τρώσαντα ἐλθόντας ἰᾶσθαι παρακαλεῖν.\n","locs":[{"loc":"urn:cts:greekLit:tlg0062.tlg007:prologue","start":0,"length":630},{"loc":"urn:cts:greekLit:tlg0062.tlg007:1","start":630,"length":788},{"loc":"urn:cts:greekLit:tlg0062.tlg007:2","start":1418,"length":671},{"loc":"urn:cts:greekLit:tlg0062.tlg007:3","start":2089,"length":482},{"loc":"urn:cts:greekLit:tlg0062.tlg007:4","start":2571,"length":853},{"loc":"urn:cts:greekLit:tlg0062.tlg007:5","start":3424,"length":455},{"loc":"urn:cts:greekLit:tlg0062.tlg007:6","start":3879,"length":637},{"loc":"urn:cts:greekLit:tlg0062.tlg007:7","start":4516,"length":934},{"loc":"urn:cts:greekLit:tlg0062.tlg007:8","start":5450,"length":734},{"loc":"urn:cts:greekLit:tlg0062.tlg007:9","start":6184,"length":447},{"loc":"urn:cts:greekLit:tlg0062.tlg007:10","start":6631,"length":542},{"loc":"urn:cts:greekLit:tlg0062.tlg007:11","start":7173,"length":714},{"loc":"urn:cts:greekLit:tlg0062.tlg007:12","start":7887,"length":480},{"loc":"urn:cts:greekLit:tlg0062.tlg007:13","start":8367,"length":1132},{"loc":"urn:cts:greekLit:tlg0062.tlg007:14","start":9499,"length":866},{"loc":"urn:cts:greekLit:tlg0062.tlg007:15","start":10365,"length":504},{"loc":"urn:cts:greekLit:tlg0062.tlg007:16","start":10869,"length":552},{"loc":"urn:cts:greekLit:tlg0062.tlg007:17","start":11421,"length":568},{"loc":"urn:cts:greekLit:tlg0062.tlg007:18","start":11989,"length":492},{"loc":"urn:cts:greekLit:tlg0062.tlg007:19","start":12481,"length":453},{"loc":"urn:cts:greekLit:tlg0062.tlg007:20","start":12934,"length":573},{"loc":"urn:cts:greekLit:tlg0062.tlg007:21","start":13507,"length":791},{"loc":"urn:cts:greekLit:tlg0062.tlg007:22","start":14298,"length":739},{"loc":"urn:cts:greekLit:tlg0062.tlg007:23","start":15037,"length":959},{"loc":"urn:cts:greekLit:tlg0062.tlg007:24","start":15996,"length":613},{"loc":"urn:cts:greekLit:tlg0062.tlg007:25","start":16609,"length":532},{"loc":"urn:cts:greekLit:tlg0062.tlg007:26","start":17141,"length":874},{"loc":"urn:cts:greekLit:tlg0062.tlg007:27","start":18015,"length":530},{"loc":"urn:cts:greekLit:tlg0062.tlg007:28","start":18545,"length":507},{"loc":"urn:cts:greekLit:tlg0062.tlg007:29","start":19052,"length":335},{"loc":"urn:cts:greekLit:tlg0062.tlg007:30","start":19387,"length":591},{"loc":"urn:cts:greekLit:tlg0062.tlg007:31","start":19978,"length":730},{"loc":"urn:cts:greekLit:tlg0062.tlg007:32","start":20708,"length":425},{"loc":"urn:cts:greekLit:tlg0062.tlg007:33","start":21133,"length":694},{"loc":"urn:cts:greekLit:tlg0062.tlg007:34","start":21827,"length":762},{"loc":"urn:cts:greekLit:tlg0062.tlg007:35","start":22589,"length":708},{"loc":"urn:cts:greekLit:tlg0062.tlg007:36","start":23297,"length":744},{"loc":"urn:cts:greekLit:tlg0062.tlg007:37","start":24041,"length":997},{"loc":"urn:cts:greekLit:tlg0062.tlg007:38","start":25038,"length":761}]}
{"id":"urn:cts:greekLit:tlg0062.tlg007.perseus-grc2","text":"Λουκιανὸς Νιγρίνῳ εὗ πράττειν.\nἡ μὲν παροιμία φησίν, Γλαῦκα εἰς Ἀθήνας, ὡς γελοῖον ὂν εἴ τις ἐκεῖ κομίζοι γλαῦκας, ὅτι πολλαὶ παρʼ αὐτοῖς εἰσιν. ἐγὼ δʼ εἰ μὲν δύναμιν λόγων ἐπιδείξασθαι βουλόμενος ἔπειτα Νιγρίνῳ γράψας βιβλίον ἔπεμπον, εἰχόμην ἂν τῷ γελοίῳ γλαῦκας ὡς ἀληθῶς ἐμπορευόμενος· ἐπεὶ δὲ μόνην σοι δηλῶσαι τὴν ἐμὴν γνώμην ἐθέλω, ὅπως τε νῦν ἔχω καὶ ὅτι μὴ παρέργως εἴλημμαι· πρὸς τῶν σῶν λόγων, ἀποφεύγοιμʼ ἂν εἰκότως καὶ τὸ τοῦ Θουκυδίδου λέγοντος, ὅτι ἡ ἀμαθία μὲν θράσος, ὀκνηροὺς δὲ τὸ λελογισμένον ἀπεργάζεται· δῆλον γὰρ ὡς οὐχ ἡ ἀμαθία μοι μόνη τῆς τοιαύτης τόλμης, ἀλλὰ καὶ ὁ πρὸς τοὺς λόγους ἔρως αἴτιος. ἔρρωσο.\nΝιγρινου Φιαοσοφια ὡς σεμνὸς ἡμῖν σφόδρα καὶ μετέωρος ἐπανελήλυθας. οὐ τοίνυν προσβλέπειν ἡμᾶς ἔτι ἀξιοῖς οὔτε ὁμιλίας μεταδίδως οὔτε κοινωνεῖς τῶν ὁμοίων λόγων, ἀλλʼ ἄφνω μεταβέβλησαι καὶ ὅλως ὑπεροπτικῷ τινι ἔοικας. ἡδέως δʼ ἂν παρὰ σοῦ πυθοίμην, ὅθεν οὕτως ἀτόπως ἔχεις καὶ τί τούτων αἴτιον.\nΤί γὰρ ἄλλο γε, ὦ ἑταῖρε, ἢ εὐτυχία;\nπῶς λέγεις;\nὁδοῦ πάρεργον ἥκω σοι εὐδαίμων τε καὶ μακάριος γεγενημένος καὶ τοῦτο δὴ τὸ ἀπὸ τῆς σκηνῆς ὄνομα, τρισόλβιος.\nἩράκλεις, οὕτως ἐν βραχεῖ;\nκαὶ μάλα.\nτί δέ , τὸ μετὰ τοῦτο ἐστιν ἐφʼ ὅτῳ καὶ κομᾷς; ἵνα μὴ ἐν κεφαλαίῳ μόνῳ εὐφραινώμεθα, ἔχωμεν δέ τι καὶ ἀκριβὲς εἰδέναι τὸ πᾶν ἀκούσαντες.\nοὐ θαυμαστὸν εἶναί σοι δοκεῖ. πρὸς Διός, ἀντί μὲν δούλου με ἐλεύθερον, ἀντὶ δὲ πένητος ὡς ἀληθῶς πλούσιον, ἀντὶ δὲ ἀνοήτου τε καὶ τετυφωμένου γενέσθαι μετριώτερον;\nμέγιστον μὲν οὖν ἀτὰρ οὔπω μανθάνω σαφῶς ὅ τι καὶ λέγεις.\nἐστάλην μὲν εὐθὺ τῆς πόλεως βουλόμενος ἰατρὸν ὀφθαλμῶν θεάσασθαί τινα τὸ γάρ μοι πάθος τὸ ἐν τῷ ὀφθαλμῷ μᾶλλον ἐπετείνετο.\nοἶδα τούτων ἕκαστα, καὶ ηὐξάμην σέ τινι. σπουδαίῳ ἐπιτυχεῖν.\nδόξαν οὖν μοι διὰ πολλοῦ προσειπεῖν Νιγρῖνον τὸν Πλατωνικὸν φιλόσοφον, ἕωθεν ἐξαναστὰς ὡς αὐτὸν ἀφικόμην καὶ κόψας τὴν θύραν τοῦ παιδὸς εἰσαγγείλαντος ἐκλήθην καὶ παρελθὼν εἴσω καταλαμβάνω τὸν μὲν ἐν χερσὶ βιβλίον ἔχοντα, πολλὰς δὲ εἰκόνας παλαιῶν φιλοσόφων ἐν κύκλῳ κειμένας. προὔκειτο δὲ ἐν μέσῳ καὶ πινάκιόν τισι τῶν ἀπὸ γεωμετρίας σχημάτων καταγεγραμμένον καὶ σφαῖρα καλάμου πρὸς τὸ τοῦ παντὸς μίμημα ὡς ἐδόκει πεποιημένη.\nσφόδρα οὖν με φιλοφρόνως ἀσπασάμενος ἠρώτα ὅ τι πράττοιμι. κἀγὼ πάντα διηγησάμην αὐτῷ, καὶ δῆτα ἐν μέρει καὶ αὐτὸς ἠξίουν εἰδέναι ὅ τι τε πράττοι καὶ εἰ αὖθις αὐτῷ ἐγνωσμένον εἴη στέλλεσθαι τὴν ἐπὶ τῆς Ἑλλάδος.\nὁ δὲ ἀπʼ ἀρχῆς ἀρξάμενος, ὦ ἑταῖρε, περὶ τούτων λέγειν καὶ τὴν ἑαυτοῦ γνώμην διηγεῖσθαι τοσαύτην τινά μου λόγων ἀμβροσίαν κατεσκέδασεν, ὥστε καὶ τὰς Σειρῆνας ἐκείνας, εἴ τινες ἄρα ἐγένοντο, καὶ τὰς ἀηδόνας καὶ τὸν Ὁμήρου λωτὸν ἀρχαῖον ἀποδεῖξαι· οὕτω θεσπέσια ἐφθέγξατο.\nπροήχθη γὰρ αὐτήν τε φιλοσοφίαν ἐπαινέσαι καὶ τὴν ἀπὸ ταύτης ἐλευθερίαν καὶ τῶν δημοσίᾳ νομιζομένων ἀγαθῶν καταγελάσαι, πλούτου καὶ δόξης καὶ βασιλείας καὶ τιμῆς, ἔτι τε χρυσοῦ καὶ πορφύρας, τῶν πάνυ περιβλέπτων τοῖς πολλοῖς, τέως δὲ κἀμοὶ δοκούντων. ἅπερ ἔγωγε ἀτενεῖ καὶ ἀναπεπταμένῃ τῇ - ψυχῇ δεξάμενος αὐτίκα μὲν οὐδὲ εἶχον εἰκάσαι ὅπερ ἐπεπόνθειν, ἀλλὰ παντοῖος ἐγιγνόμην καὶ ἄρτι μὲν ἐλυπούμην, ἐληλεγμένων μοι τῶν φιλτάτων, πλούτου τε καὶ ἀργυρίου καὶ δόξης, καὶ μόνον οὐκ; ἐδάκρυον ἐπʼ αὐτοῖς καθῃρημένοις, ἄρτι δὲ αὐτὰ μὲν ἐδόκει μοι ταπεινὰ καὶ καταγέλαστα· ἔχαιρον δʼ αὖ ὥσπερ ἐκ ζοφεροῦ τινος ἀέρος τοῦ βίου τοῦ πρόσθεν ἐς αἰθρίαν τε καὶ μέγα φῶς ἀναβλέπων ὥστε δή, τὸ καινότατον, τοῦ ὀφθαλμοῦ μὲν καὶ τῆς περὶ αὐτὸν ἀσθενείας ἐπελανθανόμην, τὴν δὲ ψυχὴν ὀξυδερκέστερος κατὰ μικρὸν ἐγιγνόμην ἐλελήθειν γάρ τέως αὐτὴν τυφλώττουσαν περιφέρων.\nπροϊὼν δὲ ἐς τόδε περιήχθην, ὅπερ ἀρτίως ἡμῖν ἐπεκάλεις· γαῦρός τε γὰρ ὑπὸ τοῦ λόγου καὶ μετέωρός εἰμι καὶ ὅλως μικρὸν οὐκέτι οὐδὲν ἐπινοῶ· δοκῶ γάρ μοι ὅμοιόν τι πεπονθέναι πρὸς φιλοσοφίαν, οἷόνπερ καὶ οἱ Ἰνδοὶ πρὸς τὸν οἶνον λέγονται παθεῖν, ὅτε πρῶτον ἔπιον αὐτοῦ· θερμότεροι γὰρ ὄντες φύσει πιόντες ἰσχυρὸν οὕτω ποτὸν αὐτίκα μάλα ἐξεβακχεύθησαν καὶ διπλασίως ὑπὸ τοῦ ἀκράτου ἐξεμάνησαν. οὕτω σοι καὶ αὐτὸς ἔνθεος καὶ διπλασίως ὑπὸ τῶν λόγων περιέρχομαι.\nκαὶ μὴν τοῦτό γε οὐ μεθύειν, ἀλλὰ νήφειν τε καὶ σωφρονεῖν ἐστιν. ἐγὼ δὲ βουλοίμην ἄν, εἰ οἷόν τε, αὐτῶν ἀκοῦσαι τῶν λόγων οὐδὲ γὰρ οὐδὲ φθονεῖν αὐτῶν οἶμαι θέμις, ἄλλως τε εἰ καὶ φίλος καὶ περὶ τὰ ὅμοια ἐσπουδακὼς ὁ βουλόμενος ἀκούειν εἴη.\nθάρρει, ὦγαθέ· τοῦτο γάρ τοι τὸ τοῦ Ὁμήρου, σπεύδοντα καὶ αὐτὸν παρακαλεῖς, καὶ εἴ γε μὴ ἔφθης, αὐτὸς ἂν ἐδεήθην ἀκοῦσαί μου διηγουμένου· μάρτυρα γάρ σε παραστήσασθαι πρὸς τοὺς πολλοὺς ἐθέλω, ὅτι οὐκ ἀλόγως μαίνομαι· ἄλλως τε καὶ ἡδύ μοι τὸ μεμνῆσθαι αὐτῶν πολλάκις, καὶ ταύτην ἤδη μελέτην ἐποιησάμην ἐπεὶ κἄν τις μὴ παρὼν τύχῃ, καὶ οὕτω δὶς ἢ τρὶς τῆς ἡμέρας ἀνακυκλῶ πρὸς ἐμαυτὸν τὰ εἰρημένα.\nκαὶ ὥσπερ οἱ ἐρασταὶ τῶν παιδικῶν οὐ παρόντων ἔργʼ ἄττα καὶ λόγους εἰρημένους αὐτοῖς διαμνημονεύουσι καὶ τούτοις ἐνδιατρίβοντες ἐξαπατῶσι τὴν νόσον, ὡς παρόντων σφίσι τῶν ἀγαπωμένων — ἔνιοι γοῦν αὐτοῖς καὶ προσλαλεῖν οἴονται καὶ ὡς ἄρτι λεγομένων πρὸς αὐτοὺς ὧν τότε ἤκουσαν, ἥδονται καὶ προσάψαντες τὴν ψυχὴν τῇ μνήμῃ τῶν παρεληλυθότων σχολὴν οὐκ ἄγουσιν τοῖς ἐν ποσὶν ἀνιᾶσθαι — οὕτω δὴ καὶ αὐτὸς φιλοσοφίας οὐ παρούσης τοὺς λόγους, οὓς τότε ἤκουσα, συναγείρων καὶ πρὸς ἐμαυτὸν ἀνατυλίττων οὐ μικρὰν ἔχω παραμυθίαν, καὶ ὅλως καθάπερ ἐν πελάγει καὶ νυκτὶ πολλῇ φερόμενος ἐς πυρσόν τινα τοῦτον ἀποβλέπω, πᾶσι μὲν παρεῖναι τοῖς ὑπʼ ἐμοῦ πραττομένοις τὸν ἄνδρα ἐκεῖνον οἰόμενος, ἀεὶ δὲ ὥσπερ ἀκούων αὐτοῦ τὰ αὐτὰ πρός με λέγοντος· ἐνίοτε δέ, καὶ μάλιστα ὅταν ἐνερείσω τὴν ψυχήν, καὶ τὸ πρόσωπον αὐτοῦ μοι φαίνεται καὶ τῆς φωνῆς ὁ ἦχος ἐν ταῖς ἀκοαῖς παραμένει· καὶ γάρ τοι κατὰ τὸν κωμικὸν ὡς ἀληθῶς ἐγκατέλιπέν τι κέντρον τοῖς ἀκούουσιν.\nπαῦε, ὦ θαυμάσιε, μακρὸν ἀνακρουόμενος καὶ λέγε ἐξ ἀρχῆς ἀναλαβὼν ἤδη τὰ εἰρημένα· ὡς οὐ μετρίως με ἀποκναίεις περιάγων.\nεὖ λέγεις, καὶ οὕτω χρὴ ποιεῖν. ἀλλʼ ἐκεῖνο, ὦ ἑταῖρε — ἤδη τραγικοὺς ἢ καὶ νὴ Δία κωμικοὺς φαύλους ἑώρακας ὑποκριτάς, τῶν συριττομένων λέγω τούτων καὶ διαφθειρόντων τὰ ποιήματα καὶ τὸ τελευταῖον ἐκβαλλομένων, καίτοι τῶν δραμάτων πολλάκις εὖ ἐχόντων τε καὶ νενικηκότων;\nπολλοὺς οἶδα τοιούτους. ἀλλὰ τί τοῦτο;\nδέδοικα μή σοι μεταξὺ δόξω γελοίως αὐτὰ μιμεῖσθαι, τὰ μὲν ἀτάκτως συνείρων, ἐνίοτε δὲ καὶ αὐτὸν ὑπʼ ἀσθενείας τὸν νοῦν διαφθείρων, κᾆτα ʼπροαχθῇς ἠρέμα καὶ αὐτοῦ καταγνῶναι τοῦ δράματος. καὶ τό μὲν ἐμόν, οὐ πάνυ ἄχθομαι, ἡ δὲ ὑπόθεσις οὐ μετρίως με λυπήσειν ἔοικε συνεκπίπτουσα καὶ τὸ ἐμὸν μέρος ἀσχημονοῦσα.\nτοῦτʼ οὖν παρʼ ὅλον μέμνησό μοι τὸν λόγον, ὡς ὁ μὲν ποιητὴς ἡμῖν τῶν τοιούτων ἁμαρτημάτων ἀνεύθυνος καὶ τῆς σκηνῆς πόρρω ποι κάθηται, οὐδὲν αὐτῷ μέλον τῶν ἐν θεάτρῳ πραγμάτων. ἐγὼ δʼ ἐμαυτοῦ σοι πεῖραν παρέχω, ὁποῖὸς τίς εἰμι τὴν μνήμην ὑποκριτής, οὐδὲν ἀγγέλου τὰ ἄλλα τραγικοῦ διαφέρων. ὥστε κἂν ἐνδεέστερόν τι δοκῶ λέγειν, ἐκεῖνο μὲν ἔστω πρόχειρον, ὡς ἄμεινον ἦν, καὶ ἄλλως ὁ ποιητὴς ἴσως διεξῄει· ἐμὲ δὲ κἂν ἐκσυρίττῃς, οὐ πάνυ τι ʼλυπήσομαι.\nὡς εὖ γε νὴ τὸν Ἑρμῆν καὶ κατὰ τὸν τῶν ῥητόρων νόμον πεπροοιμίασταί σοι· ἔοικας γοῦν κἀκεῖνα προσθήσειν, ὡς διʼ ὀλίγου τε ὑμῖν ἡ συνουσία ἐγένετο καὶ ὡς οὐδʼ αὐτὸς ἧκες πρὸς τὸν λόγον παρεσκευασμένος καὶ ὡς ἄμεινον εἶχεν αὐτοῦ ταῦτα λέγοντος ἀκούειν σὺ γὰρ ὀλίγα καὶ ὅσα οἷόν τε ἦν, τυγχάνεις τῇ μνήμῃ συγκεκομισμένος. οὐ ταῦτʼ ἐρεῖν ἔμελλες; οὐδὲν οὖν αὐτῶν ἔτι σοι δεῖ πρὸς ἐμέ· νόμισον δὲ τούτου γε ἕνεκα πάντα σοι προειρῆσθαι· ὡς ἐγὼ καὶ βοᾶν καὶ κροτεῖν ἕτοιμος. ἢν δὲ διαμέλλῃς, μνησικακήσω γε παρὰ τὸν ἀγῶνα καὶ ὀξύτατα συρίξομαι.\nκαὶ ταῦτα μέν, ἃ σὺ διῆλθες, ἐβουλόμην ἂν εἰρῆσθαί μοι, κἀκεῖνα δέ, ὅτι οὐχ ἑξῆς οὐδὲ ὡς ἐκεῖνος ἔλεγε, ῥῆσίν τινα περὶ πάντων ἐρῶ· πάνυ γὰρ τοῦθʼ ἡμῖν ἀδύνατον οὐδʼ αὖ ἐκείνῳ περιθεὶς τοὺς λόγους, μὴ καὶ κατʼ ἄλλο τι γένωμαι τοῖς ὑποκριταῖς ἐκείνοις ὅμοιος, οἳ πολλάκις ἢ Ἀγαμέμνονος ἢ Κρέοντος ἢ καὶ Ἡρακλέους αὐτοῦ πρόσωπον ἀνειληφότες, χρυσίδας ἠμφιεσμένοι καὶ δεινὸν βλέποντες καὶ μέγα κεχηνότες μικρὸν φθέγγονται καὶ ἰσχνὸν καὶ γυναικῶδες καὶ τῆς Ἑκάβης ἢ Πολυξένης πολὺ ταπεινότερον. ἵνʼ οὖν μὴ καὶ αὐτὸς ἐλέγχωμαι πάνυ μεῖζον τῆς ἐμαυτοῦ κεφαλῆς προσωπεῖον περικείμενος καὶ τὴν σκευὴν καταισχύνων, ἀπὸ γυμνοῦ σοι βούλομαι τοὐμοῦ προσώπου προσλαλεῖν, ἵνα μὴ συγκατασπάσω που πεσὼν τὸν ἥρωα ὃν ὑποκρίνομαι.\nοὗτος ἁνὴρ οὐ παύσεται τήμερον πρός με πολλῇ τῇ σκηνῇ καὶ τῇ τραγῳδίᾳ χρώμενος.\nΚαὶ μὴν παύσομαί γε· πρὸς ἐκεῖνα δὲ ἤδη τρέψομαι, ἡ μὲν ἀρχὴ τῶν λόγων ἔπαινος ἦν Ἑλλάδος καὶ τῶν Ἀθήνησιν ἀνθρώπων, ὅτι φιλοσοφίᾳ καὶ πενίᾳ σύντροφοί εἰσιν καὶ οὔτε τῶν ἀστῶν οὔτε τῶν ξένων οὐδένα τέρπονται ὁρῶντες, ὃς ἂν τρυφὴν εἰσάγειν εἰς αὐτοὺς βιάζηται, ἀλλὰ κἄν τις ἀφίκηται παρʼ αὐτοὺς οὕτω διακείμενος, ἠρέμα τε μεθαρμόττουσι καὶ παραπαιδαγωγοῦσι καὶ πρὸς τὸ καθαρὸν τῆς διαίτης μεθιστᾶσιν.\nἐμέμνητο γοῦν τινος τῶν πολυχρύσων, ὃς ἐλθὼν Ἀθήναζε μάλʼ ἐπίσημος καὶ φορτικὸς ἀκολούθων ὄχλῳ καὶ ποικίλῃ ἐσθῆτι καὶ χρυσῷ αὐτὸς μὲν ᾤετο ζηλωτὸς εἶναι πᾶσι τοῖς Ἀθηναίοις καὶ ὡς ἂν εὐδαίμων ἀποβλέπεσθαι· τοῖς δʼ ἄρα δυστυχεῖν ἐδόκει τὸ ἀνθρώπιον, καὶ παιδεύειν ἐπεχείρουν αὐτὸν οὐ πικρῶς οὐδʼ ἄντικρυς ἀπαγορεύοντες ἐν ἐλευθέρᾳ τῇ πόλει καθʼ ὅντινα τρόπον βούλεται μὴ βιοῦν· ἀλλʼ ἐπεὶ κἀν τοῖς γυμνασίοις καὶ λουτροῖς ὀχληρὸς ἦν θλίβων τοῖς οἰκέταις καὶ στενοχωρῶν τοὺς ἀπαντῶντας, ἡσυχῇ τις ἂν ὑπεφθέγξατο προσποιούμενος λανθάνειν, ὥσπερ οὐ πρὸς αὐτὸν ἐκεῖνον ἀποτείνων, Δέδοικε μὴ παραπόληται μεταξὺ λουόμενος· καὶ μὴν εἰρήνη γε μακρὰ κατέχει τὸ βαλανεῖον οὐδὲν οὖν δεῖ στρατοπέδου. ὁ δὲ ἀκούων ἀεί μεταξὺ ἐπαιδεύετο. τὴν δὲ ἐσθῆτα τὴν ποικίλην καὶ τὰς πορφυρίδας ἐκείνας ἀπέδυσαν αὐτὸν ἀστείως πάνυ τὸ ἀνθηρὸν ἐπισκώπτοντες τῶν χρωμάτων, Ἔαρ ἤδη, λέγοντες, καί, Πόθεν ὁ ταὼς οὗτος; καί, Τάχα τῆς μητρός ἐστιν αὐτοῦ· καὶ τὰ τοιαῦτα. καὶ τὰ ἄλλα δὲ οὕτως ἀπέσκωπτον, ἢ τῶν δακτυλίων τὸ πλῆθος ἢ τῆς κόμης τὸ περίεργον ἢ τῆς διαίτης τὸ ἀκόλαστον· ὥστε κατὰ μικρὸν ἐσωφρονίσθη καὶ παρὰ πολὺ βελτίων ἀπῆλθε δημοσίᾳ πεπαιδευμένος.\nὅτι δʼ οὐκ αἰσχύνονται πενίαν ὁμολογοῦντες, ἐμέμνητο πρός με φωνῆς τινος, ἣν ἀκοῦσαι πάντων ἔφη κοινῇ προεμένων ἐν τῷ ἀγῶνι τῶν Παναθηναίων· ληφθέντα μὲν γάρ τινα τῶν πολιτῶν ἄγεσθαι παρὰ τὸν ἀγωνοθέτην, ὅτι βαπτὸν ἔχων ἱμάτιον ἐθεώρει, τοὺς δὲ ἰδόντας ἐλεῆσαί τε καὶ παραιτεῖσθαι καὶ τοῦ κήρυκος ἀνειπόντος, ὅτι παρὰ τὸν νόμον ἐποίησεν ἐν τοιαύτῃ ἐσθῆτι θεώμενος, ἀναβοῆσαι μιᾷ φωνῇ πάντας ὥσπερ ἐσκεμμένους, συγγνώμην ἀπονέμειν αὐτῷ τοιαῦτά γε ἀμπεχομένῳ· μὴ γὰρ ἔχειν αὐτὸν ἕτερα.\nΤαῦτά τε οὖν ἐπῄνει καὶ προσέτι τὴν ἐλευθερίαν τὴν ἐκεῖ καὶ τῆς διαίτης τὸ ἀνεπίφθονον, ἡσυχίαν τε καὶ ἀπραγμοσύνην, ἃ δὴ ἄφθονα παρʼ αὐτοῖς ἐστιν. ἀπέφαινε γοῦν φιλοσοφίᾳ συνῳδὸν τὴν παρὰ τοῖς τοιούτοις διατριβὴν καὶ καθαρὸν ἦθος φυλάξαι δυναμένην, σπουδαίῳ τε ἀνδρὶ καὶ πλούτου καταφρονεῖν πεπαιδευμένῳ καὶ τῷ πρὸς τὰ φύσει καλὰ ζῆν προαιρουμένῳ τὸν ἐκεῖ βίον μάλιστα ἡρμοσμένον.\nὅστις δὲ πλούτου ἐρᾷ καὶ χρυσῷ κεκήληται καὶ πορφύρᾳ καὶ δυναστείᾳ μετρεῖ τὸ εὔδαιμον, ἄγευστος μὲν ἐλευθερίας, ἀπείρατος δὲ παρρησίας, ἀθέατος δὲ ἀληθείας, κολακεία τὰ πάντα καὶ δουλείᾳ σύντροφος, ἢ ὅστις ἡδονῇ πᾶσαν τὴν ψυχὴν ἐπιτρέψας ταύτῃ μόνῃ ʼλατρεύειν διέγνωκε, φίλος μὲν περιέργων τραπεζῶν, φίλος δὲ πότων καὶ ἀφροδισίων, ἀνάπλεως γοητείας καὶ ἀπάτης καὶ ψευδολογίας, ἢ ὅστις ἀκούων τέρπεται κρουμάτων τε καὶ τερετισμάτων καὶ διεφθορότων ᾀσμάτων, τοῖς δὴ τοιούτοις πρέπειν τὴν ἐνταῦθα διατριβήν.\nμεσταὶ γὰρ αὐτοῖς τῶν φιλτάτων πᾶσαι μὲν ἀγυιαί, πᾶσαι δὲ ἀγοραί· πάρεστι δὲ πάσαις πύλαις τὴν ἡδονὴν καταδέχεσθαι, τοῦτο μὲν διʼ ὀφθαλμῶν, τοῦτο δὲ διʼ ὤτων τε καὶ ῥινῶν, τοῦτο δὲ καὶ διὰ λαιμοῦ καὶ διʼ ἀφροδισίων ὑφʼ ἧς δὴ ῥεούσης ἀενάῳ τε καὶ θολερῷ ῥεύματι πᾶσαι μὲν ἀνευρύνονται ὁδοί· συνεισέρχεται γὰρ μοιχεία καὶ φιλαργυρία καὶ ἐπιορκία καὶ τὸ τοιοῦτο φῦλον τῶν ἡδονῶν, παρασύρεται δὲ τῆς ψυχῆς ὑποκλυζομένης πάντοθεν αἰδὼς καὶ ἀρετὴ καὶ δικαιοσύνη· τῶν δὲ ἔρημος ὁ χῶρος γενόμενος δίψης ἀεὶ πιμπράμενος ἀνθεῖ πολλαῖς τε καὶ ἀγρίαις ἐπιθυμίαις.\nτοιαύτην ἀπέφαινε τὴν πόλιν καὶ τοσούτων διδάσκαλον ἀγαθῶν.\nἐγὼ γοῦν, ἔφη, ὅτε τὸ πρῶτον ἐπανῄειν ἀπὸ τῆς Ἑλλάδος, πλησίον που γενόμενος ἐπιστήσας ἐμαυτὸν λόγον ἀπῄτουν τῆς δεῦρο ἀφίξεως, ἐκεῖνα δὴ τὰ τοῦ Ὁμήρου λέγων τίπτʼ αὖτʼ, ὦ δύστηνε, λιπὼν φάος ἠελίοιο, τὴν Ἑλλάδα καὶ τὴν εὐτυχίαν ἐκείνην καὶ τὴν ἐλευθερίαν, ἤλυθες, ὄφρα ἴδῃς τὸν ἐνταῦθα θόρυβον, συκοφάντας καὶ προσαγορεύσεις ὑπερηφάνους καὶ δεῖπνα καὶ κόλακας καὶ μιαιφονίας καὶ διαθηκῶν προσδοκίας καὶ φιλίας ἐπιπλάστους; ἢ τί καὶ πράξειν διέγνωκας μήτʼ ἀπαλλάττεσθαι μήτε χ;χρῆσθαι τοῖς καθεστῶσι δυνάμενος;\nοὕτω δὴ βουλευσάμενος καὶ καθάπερ ὁ Ζεὺς τὸν Ἕκτορα ὑπεξαγαγὼν ἐμαυτὸν ἐκ βελέων, φασίν, ἔκ τʼ ἀνδροκτασίης ἔκ θʼ αἵματος ἔκ τε κυδοιμοῦ τὸ λοιπὸν οἰκουρεῖν εἱλόμην καὶ βίον τινὰ τοῦτον γυναικώδη καὶ ἄτολμον τοῖς πολλοῖς δοκοῦντα προτιθέμενος αὐτῇ φιλοσοφίᾳ, καὶ Πλάτωνι καὶ ἀληθείᾳ προσλαλῶ, καὶ καθίσας ἐμαυτὸν ὥσπερ ἐν θεάτρῳ μυριάνδρῳ σφόδρα που μετέωρος ἐπισκοπῶ τὰ γιγνόμενα, τοῦτο μὲν πολλὴν ψυχαγωγίαν καὶ γέλωτα παρέχειν δυνάμενα, τοῦτο δὲ καὶ πεῖραν ἀνδρὸς ὡς ἀληθῶς βεβαίου λαβεῖν.\nεἰ γὰρ χρὴ καὶ κακῶν ἔπαινον εἰπεῖν, μὴ ὑπολάβῃς μεῖζόν τι γυμνάσιον ἀρετῆς ἢ τῆς ψυχῆς δοκιμασίαν ἀληθεστέραν τῆσδε τῆς πόλεως καὶ τῆς ἐνταῦθα διατριβῆς· οὐ γὰρ μικρὸν ἀντισχεῖν τοσαύταις μὲν ἐπιθυμίαις, τοσούτοις δὲ θεάμασι τε καὶ ἀκούσμασι πάντοθεν ἕλκουσι καὶ ἀντιλαμβανομένοις, ἀλλὰ ἀτεχνῶς δεῖ τὸν Ὀδυσσέα μιμησάμενον παραπλεῖν αὐτὰ μὴ δεδεμένον τὼ χεῖρε — δειλὸν γάρ — μηδὲ τὰ ὦτα κηρῷ φραξάμενον, ἀλλʼ ἀκούοντα καὶ λελυμένον καὶ ἀληθῶς ὑπερήφανον.\nἔνεστι δὲ καὶ φιλοσοφίαν θαυμάσαι παραθεωροῦντα τὴν τοσαύτην ἄνοιαν, καὶ τῶν τῆς τύχης ἀγαθῶν καταφρονεῖν ὁρῶντα ὥσπερ ἐν σκηνῇ καὶ πολυπροσώπῳ δράματι τὸν μὲν ἐξ οἰκέτου δεσπότην προϊόντα, τὸν δʼ ἀντὶ πλουσίου πένητα, τὸν δὲ σατράπην ἐκ πένητος ἢ βασιλέα, τὸν δὲ φίλον τούτου, τὸν δὲ ἐχθρόν, τὸν δὲ φυγάδα· τοῦτο γάρ τοι καὶ τὸ δεινότατόν ἐστιν, ὅτι καίτοι μαρτυρομένης τῆς Τύχης παίζειν τὰ τῶν ἀνθρώπων πράγματα καὶ ὁμολογούσης μηδὲν αὐτῶν εἶναι βέβαιον, ὅμως ταῦθʼ ὁσημέραι βλέποντες ὀρέγονται καὶ πλούτου καὶ δυναστείας καὶ μεστοὶ περιίασι πάντες οὐ γινομένων ἐλπίδων.\nὃ δὲ δὴ ἔφην, ὅτι καὶ γελᾶν ἐν τοῖς γιγνομένοις ἔνεστι καὶ ψυχαγωγεῖσθαι, τοῦτο ἤδη σοι φράσω. πῶς γὰρ οὐ γελοῖοι μὲν πλουτοῦντες αὐτοὶ καὶ τὰς πορφυρίδας προφαίνοντες καὶ τοὺς δακτυλίους προτείνοντες καὶ πολλὴν κατηγοροῦντες ἀπειροκαλίαν, τὸ δὲ καινότατον, τοὺς ἐντυγχάνοντας ἀλλοτρίᾳ φωνῇ προσαγορεύοντες, ἀγαπᾶν ἀξιοῦντες, ὅτι μόνον αὐτοὺς προσέβλεψαν, οἱ δὲ σεμνότεροι καὶ προσκυνεῖσθαι. περιμένοντες, οὐ πόρρωθεν οὐδʼ ὡς Πέρσαις νόμος, ἀλλὰ δεῖ προσελθόντα καὶ ὑποκύψαντα τὴν ψυχὴν ταπεινώσαντα καὶ τὸ πάθος αὐτῆς ἐμφανίσαντα τῇ τοῦ σώματος ὁμοιότητι, τὸ στῆθος ἢ τὴν δεξιὰν καταφιλεῖν, ζηλωτὸν καὶ περίβλεπτον τοῖς μηδὲ τούτου τυγχάνουσιν ὁ δʼ ἕστηκεν παρέχων ἑαυτὸν εἰς πλείω χρόνον ἐξαπατώμενον. ἐπαινῶ δέ γε ταύτης αὐτοὺς τῆς ἀπανθρωπίας, ὅτι μὴ καὶ τοῖς στόμασιν ἡμᾶς προσίενται.\nπολὺ δὲ τούτων οἱ προσιόντες αὐτοὶ καὶ θεραπεύοντες γελοιότεροι, νυκτὸς μὲν ἐξανιστάμενοι μέσης, περιθέοντες δὲ ἐν κύκλῳ τὴν πόλιν καὶ πρὸς τῶν οἰκετῶν ἀποκλειόμενοι, κύνες καὶ κόλακες καὶ τὰ τοιαῦτα ἀκούειν ὑπομένοντες. γέρας δὲ τῆς πικρᾶς ταύτης αὐτοῖς περιόδου τὸ φορτικὸν ἐκεῖνο δεῖπνον καὶ πολλῶν αἴτιον συμφορῶν, ἐν ᾧ πόσα μὲν ἐμφαγόντες, πόσα δὲ παρὰ γνώμην ἐμπιόντες, πόσα δὲ ὧν οὐκ ἐχρῆν ἀπολαλήσαντες ἢ μεμφόμενοι -ʼ· τὸ τελευταῖον ἢ δυσφοροῦντες ἀπίασιν ἢ διαβάλλοντες τὸ δεῖπνον ἢ ὕβριν ἢ μικρολογίαν ἐγκαλοῦντες. πλήρεις δὲ αὐτῶν ἐμούντων οἱ στενωποὶ καὶ πρὸς τοῖς χαμαιτυπείοις μαχομένων καὶ μεθʼ ἡμέραν οἱ πλείονες αὐτῶν κατακλιθέντες ἰατροῖς παρέχουσιν ἀφορμὰς περιόδων· ἔνιοι μὲν γάρ, τὸ καινότατον, οὐδὲ νοσεῖν σχολάζουσιν.\nἐγὼ μέντοι γε πολὺ τῶν κολακευομένων ἐξωλεστέρους τοὺς κόλακας ὑπείληφα, καὶ σχεδὸν αὐτοὺς ἐκείνοις καθίστασθαι τῆς ὑπερηφανίας αἰτίους· ὅταν γὰρ αὐτῶν τὴν περιουσίαν θαυμάσωσιν καὶ τὸν χρυσὸν ἐπαινέσωσιν καὶ τοὺς πυλῶνας ἔωθεν ἐμπλήσωσιν καὶ προσελθόντες ὥσπερ δεσπότας προσείπωσιν, τί καὶ φρονήσειν ἐκείνους εἰκός ἐστιν; εἰ δέ γε κοινῷ δόγματι κἂν πρὸς ὀλίγον ἀπέσχοντο τῆσδε τῆς ἐθελοδουλείας, οὐκ ἂν οἴει τοὐναντίον αὐτοὺς ἐλθεῖν ἐπὶ τὰς θύρας τῶν πτωχῶν δεομένους τοὺς πλουσίους, μὴ ἀθέατον αὐτῶν μηδʼ ἀμάρτυρον τὴν εὐδαιμονίαν καταλιπεῖν μηδʼ ἀνόνητόν τε καὶ ἄχρηστον τῶν τραπεζῶν τὸ κάλλος καὶ τῶν οἴκων τὸ μέγεθος; οὐ γὰρ οὕτω τοῦ πλουτεῖν ἐρῶσιν ὡς .τοῦ διὰ τὸ πλουτεῖν εὐδαιμονίζεσθαι. καὶ οὕτω δὴ ἔχει, μηδὲν ὄφελος εἶναι περικαλλοῦς οἰκίας τῷ οἰκοῦντι μηδὲ χρυσοῦ καὶ ἐλέφαντος, εἰ μή τις αὐτὰ θαυμάζοι. ἐχρῆν οὖν ταύτῃ καθαιρεῖν αὐτῶν καὶ ἐπευωνίζειν τὴν δυναστείαν ἐπιτειχίσαντας τῷ πλούτῳ τὴν ὑπεροψίαν· νῦν δὲ λατρεύοντες εἰς ἀπόνοιαν ἄγουσιν.\nκαὶ τὸ μὲν ἄνδρας ἰδιώτας καὶ ἀναφανδὸν τὴν ἀπαιδευσίαν ὁμολογοῦντας τὰ τοιαῦτα ποιεῖν, μετριώτερον ἂν εἰκότως νομισθείη· τὸ δὲ καὶ τῶν φιλοσοφεῖν προσποιουμένων πολλοὺς πολλῷ ἔτι τούτων γελοιότερα δρᾶν, τοῦτʼ ἤδη τὸ δεινότατόν ἐστι. πῶς γὰρ οἴει τὴν ψυχὴν διατεθεῖσθαί μοι, ὅταν ἴδω τούτων τινά, μάλιστα τῶν προβεβηκότων, ἀναμεμιγμένον κολάκων ὄχλῳ καὶ τῶν ἐπʼ ἀξίας τινὰ δορυφοροῦντα καὶ τοῖς ἐπὶ τὰ δεῖπνα παραγγέλλουσι κοινολογούμενον, ἐπισημότερον δὲ τῶν ἄλλων ἀπὸ τοῦ σχήματος ὄντα καὶ φανερώτερον; καὶ ὃ μάλιστα ἀγανακτῶ, ὅτι μὴ καὶ τὴν σκευὴν μεταλαμβάνουσι, τὰ ἄλλα γε ὁμοίως ὑποκρινόμενοι τοῦ δράματος.\nἃ μὲν γὰρ ἐν τοῖς συμποσίοις ἐργάζονται, τίνι τῶν καλῶν εἰκάσομεν; οὐκ ἐμφοροῦνται μὲν ἀπειροκαλώτερον, μεθύσκονται δὲ φανερώτερον, ἐξανίστανται δὲ πάντων ὕστατοι, πλείω δὲ ἀποφέρειν τῶν ἄλλων ἀξιοῦσιν; οἱ δὲ ἀστειότεροι πολλάκις αὐτῶν καὶ ᾆσαι προήχθησαν.\nκαὶ ταῦτα μὲν οὖν γελοῖα ἡγεῖτο· μάλιστα δὲ ἐμέμνητο τῶν ἐπὶ μισθῷ φιλοσοφούντων καὶ τὴν ἀρετὴν ὤνιον ὥσπερ ἐξ ἀγορᾶς προτιθέντων ἐργαστήρια γοῦν ἐκάλει καὶ καπηλεῖα τὰς τούτων διατριβάς· ἠξίου γὰρ τὸν πλούτου καταφρονεῖν διδάξοντα πρῶτον αὑτὸν παρέχειν ὑψηλότερον λημμάτων.\nἀμέλει καὶ πράττων ταῦτα διετέλει, οὐ μόνον προῖκα τοῖς ἀξιοῦσι συνδιατρίβων, ἀλλὰ καὶ τοῖς δεομένοις ἐπαρκῶν καὶ πάσης περιουσίας καταφρονῶν, τοσούτου δέων ὀρέγεσθαι τῶν οὐδὲν προσηκόντων, ὥστε μηδὲ τῶν ἑαυτοῦ φθειρομένων ποιεῖσθαι πρόνοιαν, ὅς γε καὶ ἀγρὸν οὐ πόρρω τῆς πόλεως κεκτημένος οὐδὲ ἐπιβῆναι αὐτοῦ πολλῶν ἐτῶν ἠξίωσεν, ἀλλʼ οὐδὲ τὴν ἀρχὴν αὑτοῦ εἶναι διωμολόγει, ταῦτʼ οἶμαι ὑπειληφώς, ὅτι τούτων φύσει μὲν οὐδενός ἐσμεν κύριοι, νόμῳ δὲ καὶ διαδοχῇ τὴν χρῆσιν αὐτῶν εἰς ἀόριστον παραλαμβάνοντες ὀλιγοχρόνιοι δεσπόται νομιζόμεθα, κἀπειδὰν ἡ προθεσμία παρέλθῃ, τηνικαῦτα παραλαβὼν ἄλλος ἀπολαύει τοῦ ὀνόματος.\nοὐ μικρὰ δὲ οὐδὲ ἐκεῖνα παρέχει τοῖς ζηλοῦν ἐθέλουσι παραδείγματα, τῆς τροφῆς τὸ ἀπέριττον καὶ τῶν γυμνασίων τὸ σύμμετρον καὶ τοῦ προσώπου τὸ αἰδέσιμον καὶ τῆς ἐσθῆτος τὸ μέτριον, ἐφʼ ἅπασι δὲ τούτοις τῆς διανοίας τὸ ἡρμοσμένον καὶ τὸ ἥμερον τοῦ τρόπου.\nπαρῄνει δὲ τοῖς συνοῦσι μήτʼ ἀναβάλλεσθαι τὸ ἀγαθόν, ὅπερ τοὺς πολλοὺς ποιεῖν προθεσμίας ὁριζομένους ἑορτὰς ἢ πανηγύρεις, ὡς ἀπʼ ἐκείνων ἀρξομένους τοῦ μὴ ψεύσασθαι καὶ τοῦ ,τὰ δέοντα ποιῆσαι· ἠξίου γὰρ ἀμέλλητον εἶναι τὴν πρὸς τὸ καλὸν ὁρμήν. δῆλος δὲ ἦν καὶ τῶν τοιούτων κατεγνωκὼς φιλοσόφων, οἳ ταύτην ἄσκησιν ἀρετῆς ὑπελάμβανον, ἢν πολλαῖς ἀνάγκαις καὶ πόνοις τοὺς νέους ἀντέχειν καταγυμνάσωσιν, τοῦτο μὲν ψυχρολουτεῖν οἱ πολλοὶ κελεύοντες, ἄλλοι δὲ μαστιγοῦντες, οἱ δὲ χαριέστεροι καὶ σιδήρῳ τὰς ἐπιφανείας αὐτῶν καταξύοντες.\nἡγεῖτο γὰρ χρῆναι πολὺ πρότερον ἐν ταῖς ψυχαῖς τὸ στέρρον τοῦτο καὶ ἀπαθὲς κατασκευάσαι, καὶ τὸν ἄριστα παιδεύειν ἀνθρώπους προαιρούμενον τοῦτο μὲν ψυχῆς, τοῦτο δὲ σώματος, τοῦτο δὲ ἡλικίας τε καὶ τῆς πρότερον ἀγωγῆς ἐστοχάσθαι, ἵνα μὴ τὰ παρὰ δύναμιν ἐπιτάττων ἐλέγχηται· πολλοὺς γοῦν καὶ τελευτᾶν ἔφασκεν οὕτως ἀλόγως ἐπιταθέντας· ἕνα δὲ καὶ αὐτὸς εἶδον, ὃς καὶ γευσάμενος τῶν παρʼ ἐκείνοις κακῶν, ἐπειδὴ τάχιστα λόγων ἀληθῶν ἐπήκουσεν, ἀμεταστρεπτὶ φεύγων ὡς αὐτὸν ἀφίκετο καὶ δῆλος ἦν ῥᾷον διακείμενος.\nἤδη δὲ τούτων ἀποστὰς τῶν ἄλλων αὖθις ἀνθρώπων ἐμέμνητο καὶ τὰς ἐν τῇ πόλει ταραχὰς διεξῄει καὶ τὸν ὠθισμὸν αὐτῶν καὶ τὰ θέατρα καὶ τὸν ἱππόδρομον καὶ τὰς τῶν ἡνιόχων εἰκόνας καὶ τὰ τῶν ἵππων ὀνόματα καὶ τοὺς ἐν τοῖς στενωποῖς περὶ τούτων διαλόγους· πολλὴ γὰρ ὡς ἀληθῶς ἡ ἱππομανία καὶ πολλῶν ἤδη σπουδαίων εἶναι δοκούντων ἐπείληπται.\nμετὰ δὲ ταῦτα ἑτέρου δράματος ἥπτετο τῶν ἀμφὶ τὴν νέκυιάν τε καὶ διαθήκας καλινδουμένων, προστιθεὶς ὅτι μίαν φωνὴν οἱ Ῥωμαίων παῖδες ἀληθῆ παρʼ ὅλον τὸν βίον προΐενται, τὴν ἐν ταῖς διαθήκαις λέγων, ἵνα μὴ ἀπολαύσωσι τῆς σφετέρας ἀληθείας. ἃ δὲ καὶ μεταξὺ λέγοντος αὐτοῦ γελᾶν προήχθην, ὅτι καὶ συγκατορύττειν ἑαυτοῖς ἀξιοῦσι τὰς ἀμαθίας καὶ τὴν ἀναλγησίαν ἔγγραφον ὁμολογοῦσιν, οἱ μὲν ἐσθῆτας ἑαυτοῖς κελεύοντες συγκαταφλέγεσθαι τῶν παρὰ τὸν βίον τιμίων, οἱ δὲ καὶ παραμένειν τινὰς οἰκέτας τοῖς τάφοις, ἔνιοι δὲ καὶ στέφειν τὰς στήλας ἄνθεσιν, εὐήθεις ἔτι καὶ παρὰ τὴν τελευτὴν διαμένοντες.\nεἰκάζειν οὖν ἠξίου, τί πέπρακται τούτοις παρὰ τὸν βίον, εἰ τοιαῦτα περὶ τῶν μετὰ τὸν βίον ἐπισκήπτουσι· τούτους γὰρ εἶναι τοὺς - τό.. πολυτελὲς ὄψον ὠνουμένους καὶ τὸν οἶνον ἐν τοῖς συμποσίοις μετὰ κρόκων τε καὶ ἀρομάτων ἐκχέοντας, τοὺς μέσου χειμῶνος ἐμπιπλαμένους ῥόδων καὶ τὸ σπάνιον αὐτῶν καὶ παρὰ καιρὸν ἀγαπῶντος, τῶν δʼ ἐν καιρῷ καὶ κατὰ φύσιν ὡς εὐτελῶν ὑπερηφανοῦντας, τούτους εἶναι τοὺς καὶ τὰ μύρα πίνοντας· ὃ καὶ μάλιστα διέσυρεν αὐτῶν, ὅτι μηδὲ χρῆσθαι ἴσασιν ταῖς ἐπιθυμίαις, ἀλλὰ κἀν ταύταις παρανομοῦσι καὶ τοὺς ὅρους συγχέουσι, πάντοθεν τῇ τρυφῇ παραδόντες αὑτῶν τὰς ψυχὰς πατεῖν, καὶ τοῦτο δὴ τὸ ἐν ταῖς τραγῳδίαις τε καὶ κωμῳδίαις λεγόμενον, ἤδη· καὶ παρὰ θύραν εἰσβιαζόμενοι. σολοικισμὸν οὖν ἐκάλει τοῦτο τῶν ἡδονῶν.\nἀπὸ δὲ τῆς αὐτῆς γνώμης κἀκεῖνα ἔλεγεν, ἀτεχνῶς τοῦ Μώμου τὸν λόγον μιμησάμενος· ὡς γὰρ ἐκεῖνος ἐμέμφετο τοῦ ταύρου τὸν δημιουργὸν θεὸν οὐ προθέντα τῶν ὀφθαλμῶν τὰ κέρατα, οὕτω δὴ καὶ αὐτὸς ᾐτιᾶτο τῶν στεφανουμένων, ὅτι μὴ ἴσασι τὸν στεφάνου τὸν τόπον· εἰ γάρ τοι, ἔφη, τῇ πνοῇ τῶν ἴων τε καὶ ῥόδων χαίρουσιν, ὑπὸ τῇ ῥινὶ μάλιστα ἐχρῆν αὐτοὺς στέφεσθαι παρʼ αὐτὴν ὡς οἷόν τε τὴν ἀναπνοήν, ἵνʼ ὡς πλεῖστον ἀνέσπων τῆς ἡδονῆς.\nκαὶ μὴν κἀκείνους διεγέλα τοὺς θαυμάσιόν τινα τὴν σπουδὴν περὶ τὰ δεῖπνα ποιουμένους χυμῶν τε ποικιλίαις καὶ πεμμάτων περιεργίαις· καὶ γὰρ αὖ καὶ τούτους ἔφασκεν ὀλιγοχρονίου τε καὶ βραχείας ἡδονῆς ἔρωτι πολλὰς πραγματείας ὑπομένειν ἀπέφαινε γοῦν τεσσάρων δακτύλων αὐτοῖς ἕνεκα πάντα πονεῖσθαι τὸν πόνον, ἐφʼ ὅσους ὁ μήκιστος ἀνθρώπου λαιμὸς ἐστιν οὔτε γὰρ πρὶν ἐμφαγεῖν, ἀπολαύειν τι τῶν ἐωνημένων, οὔτε βρωθέντων ἡδίω γενέσθαι τὴν ἀπὸ τῶν πολυτελεστέρων πλησμονήν λοιπὸν οὖν εἶναι τὴν ἐν τῇ παρόδῳ γιγνομένην ἡδονὴν τοσούτων ὠνεῖσθαι χρημάτων. εἰκότα δὲ πάσχειν ἔλεγεν αὐτοὺς ὑπʼ ἀπαιδευσίας τὰς ἀληθεστέρας ἡδονὰς ἀγνοοῦντας, ὧν ἀπασῶν φιλοσοφία χορηγός ἐστιν τοῖς πονεῖν προαιρουμένοις.\nπερὶ δὲ τῶν ἐν τοῖς βαλανείοις δρωμένων πολλὰ μὲν διεξῄει, τὸ πλῆθος τῶν ἑπομένων, τὰς ὕβρεις, τοὺς ἐπικειμένους τοῖς οἰκέταις καὶ μικροῦ δεῖν ἐκφερομένους. ἓν δέ τι καὶ μάλιστα μισεῖν ἐῴκει, πολὺ δʼ ἓν τῇ πόλει τοῦτο καὶ τοῖς βαλανείοις ἐπιχωριάζον προϊόντας γάρ τινας τῶν οἰκετῶν δεῖ βοᾶν καὶ παραγγέλλειν προορᾶσθαι τοῖν ποδοῖν, ἢν ὑψηλόν τι ἢ κοῖλον μέλλωσιν ὑπερβαίνειν, καὶ ὑπομιμνήσκειν αὐτούς, τὸ καινότατον, ὅτι βαδίζουσιν. δεινὸν οὖν ἐποιεῖτο, εἰ στόματος μὲν ἀλλοτρίου δειπνοῦντες μὴ δέονται μηδὲ χειρῶν, μηδὲ τῶν ὤτων ἀκούοντες, ὀφθαλμῶν δὲ ὑγιαίνοντες ἀλλοτρίων δέονται προοψομένων καὶ ἀνέχονται φωνὰς ἀκούοντες δυστυχέσιν ἀνθρώποις πρεπούσας καὶ πεπηρωμένοις· ταῦτα γὰρ αὐτὰ πάσχουσιν ἐν ταῖς ἀγοραῖς ἡμέρας μέσης καὶ οἱ τὰς πόλεις ἐπιτετραμμένοι.\nταῦτά τε καὶ πολλὰ ἕτερα τοιαῦτα διελθὼν κατέπαυσε τὸν λόγον. ἐγὼ δὲ τέως μὲν ἤκουον αὐτοῦ τεθηπώς, μὴ σιωπήσῃ πεφοβημένος· ἐπειδὴ δὲ ἐπαύσατο, τοῦτο δὴ τὸ τῶν Φαιάκων πάθος ἐπεπόνθειν πολὺν γὰρ δὴ χρόνον ἐς αὐτὸν ἀπέβλεπον κεκηλημένος εἶτα πολλῇ συγχύσει καὶ ἰλίγγῳ κατειλημμένος τοῦτο μὲν ἱδρῶτι κατερρεόμην, τοῦτο δὲ φθέγξασθαι βουλόμενος ἐξέπιπτόν τε καὶ ἀνεκοπτόμην, καὶ ἥ τε φωνὴ ἐξέλειπε καὶ ἡ γλῶττα διημάρτανε, καί τέλος ἐδάκρυον ἀπορούμενος· οὐ γὰρ ἐξ ἐπιπολῆς οὐδʼ ὡς ἔτυχεν ἡμῶν ὁ λόγος καθίκετο, βαθεῖα δὲ καὶ καίριος ἡ πληγὴ ἐγένετο, καὶ μάλα εὐστόχως ἐνεχθεὶς ὁ λόγος αὐτήν, εἰ οἷόν τε εἰπεῖν, διέκοψε τὴν ψυχήν εἰ γάρ τι δεῖ κἀμὲ ἤδη φιλοσόφων προσάψασθαι λόγων, ὧδε περὶ τούτων ὑπείληφα·\nδοκεῖ μοι ἀνδρὸς εὐφυοῦς ψυχὴ μάλα σκοπῷ τινι ἁπαλῷ προσεοικέναι. τοξόται δὲ πολλοὶ μὲν ἀνὰ τὸν βίον καὶ μεστοὶ τὰς φαρέτρας ποικίλων τε καὶ παντοδαπῶν λόγων, οὐ μὴν πάντες εὔστοχα τοξεύουσιν, ἀλλʼ οἱ μὲν αὐτῶν σφόδρα τὰς νευρὰς ἐπιτείναντες ἐντονώτερον τοῦ δέοντος ἀφιᾶσιν καὶ ἅπτονται μὲν καὶ οὗτοι, τὰ δὲ βέλη αὐτῶν οὐ μένει ἐν τῷ σκοπῷ, ἀλλʼ ὑπὸ τῆς σφοδρότητος διελθόντα καὶ παροδεύσαντα κεχηνυῖαν μόνον τῷ τραύματι τὴν ψυχὴν ἀπέλιπεν. ἄλλοι δὲ πάλιν τούτοις ὑπεναντίως· ὑπὸ γὰρ ἀσθενείας τε καὶ ἀτονίας οὐδὲ ἐφικνεῖται τὰ βέλη αὐτοῖς ἄχρι πρὸς τὸν σκοπόν, ἀλλʼ ἐκλυθέντα καταπίπτει πολλάκις ἐκ μέσης τῆς ὁδοῦ· ἢν δέ ποτε καὶ ἐφίκηται, ἄκρον μὲν ἐπιλίγδην ἅπτεται, βαθεῖαν δὲ οὐκ ἐργάζεται πληγὴν οὐ γὰρ ἀπʼ ἰσχυρᾶς ἐμβολῆς ἀπεστέλλετο.\nὅστις δὲ ἀγαθὸς τοξότης καὶ τούτῳ ὅμοιος, πρῶτον μὲν ἀκριβῶς ὄψεται τὸν σκοπόν, εἰ μὴ σφόδρα μαλακός, εἰ μὴ στερρότερος τοῦ βέλους. γίγνονται γὰρ δὴ καὶ ἄτρωτοι σκοποί. ἐπειδὰν δὲ ταῦτα ἴδῃ, τηνικαῦτα χρίσας τὸ βέλος οὔτε ἰῷ, καθάπερ τὰ Σκυθῶν χρίεται, οὔτε ὀπῷ, καθάπερ τὰ Κουρήτων, ἀλλʼ ἠρέμα δηκτικῷ τε καὶ γλυκεῖ φαρμάκῳ, τούτῳ χρίσας εὐτέχνως ἐτόξευσε· τὸ δὲ ἐνεχθὲν εὖ μάλα ἐντόνως καὶ διακόψαν ἄχρι τοῦ διελθεῖν μένει τε καὶ πολὺ τοῦ φαρμάκου ἀφίησιν, ὃ δὴ σκιδνάμενον ὅλην ἐν κύκλῳ τὴν ψυχὴν περιέρχεται. τοῦτό τοι καὶ ἥδονται καὶ δακρύουσι μεταξὺ ἀκούοντες, ὅπερ καὶ αὐτὸς ἔπασχον, ἡσυχῇ ἄρα τοῦ φαρμάκου τὴν ψυχὴν περιθέοντος. ἐπῄει δʼ οὖν μοι πρὸς αὐτὸν τὸ ἔπος ἐκεῖνο λέγειν βάλλʼ οὕτως, αἲ κέν τι φόως γένηαι. ὥσπερ γὰρ οἱ τοῦ Φρυγίου αὐλοῦ ἀκούοντες οὐ πάντες μαίνονται, ἀλλʼ ὁπόσοι αὐτῶν τῇ Ῥέᾳ λαμβάνονται, οὗτοι δὲ πρὸς τὸ μέλος ὑπομιμνήσκονται τοῦ πάθους, οὕτω δὴ καὶ φιλοσόφων ἀκούοντες οὐ πάντες ἔνθεοι καὶ τραυματίαι ἀπίασιν, ἀλλʼ οἷς ὑπῆν τι ἐν τῇ φύσει φιλοσοφίας συγγενές.\nὡς σεμνὰ καὶ θαυμάσια καὶ θεῖά γε, ὦ ἑταῖρε, διελήλυθας, ἐλελήθεις δέ με πολλῆς ὡς ἀληθῶς τῆς ἀμβροσίας καὶ τοῦ λωτοῦ κεκορεσμένος· ὥστε καὶ μεταξὺ σοῦ λέγοντος ἔπασχόν τι ἐν τῇ ψυχῇ, καὶ παυσαμένου ἄχθομαι καὶ ἵνα δὴ καὶ κατὰ σὲ εἴπω, τέτρωμαι· καὶ μὴ θαυμάσῃς· οἶσθα γὰρ ὅτι καὶ οἱ πρὸς τῶν κυνῶν τῶν λυσσώντων δηχθέντες οὐκ αὐτοὶ μόνοι λυσσῶσιν, ἀλλὰ κἄν τινας ἑτέρους ἐν τῇ μανίᾳ τὸ αὐτὸ τοῦτο διαθῶσιν, καὶ αὐτοὶ ἔκφρονες γίγνονται· συμμεταβαίνει γάρ τι τοῦ πάθους ἅμα τῷ δήγματι καὶ πολυγονεῖται ἡ νόσος καὶ πολλὴ γίγνεται τῆς μανίας διαδοχή.\nοὐκοῦν καὶ αὐτὸς ἡμῖν μανίαν ὁμολογεῖς;\nπάνυ μὲν οὖν, καὶ προσέτι δέομαί γέ σου κοινήν τινα τὴν θεραπείαν ἐπινοεῖν.\nτὸ τοῦ ἄρα Τηλέφου ἀνάγκη ποιεῖν.\nποῖον αὖ λέγεις;\nἐπὶ τὸν τρώσαντα ἐλθόντας ἰᾶσθαι παρακαλεῖν.\n","locs":[{"loc":"urn:cts:greekLit:tlg0062.tlg007:intro","start":0,"length":631},{"loc":"urn:cts:greekLit:tlg0062.tlg007:1","start":631,"length":791},{"loc":"urn:cts:greekLit:tlg0062.tlg007:2","start":1422,"length":669},{"loc":"urn:cts:greekLit:tlg0062.tlg007:3","start":2091,"length":482},{"loc":"urn:cts:greekLit:tlg0062.tlg007:4","start":2573,"length":853},{"loc":"urn:cts:greekLit:tlg0062.tlg007:5","start":3426,"length":458},{"loc":"urn:cts:greekLit:tlg0062.tlg007:6","start":3884,"length":635},{"loc":"urn:cts:greekLit:tlg0062.tlg007:7","start":4519,"length":937},{"loc":"urn:cts:greekLit:tlg0062.tlg007:8","start":5456,"length":739},{"loc":"urn:cts:greekLit:tlg0062.tlg007:9","start":6195,"length":448},{"loc":"urn:cts:greekLit:tlg0062.tlg007:10","start":6643,"length":538},{"loc":"urn:cts:greekLit:tlg0062.tlg007:11","start":7181,"length":713},{"loc":"urn:cts:greekLit:tlg0062.tlg007:12","start":7894,"length":480},{"loc":"urn:cts:greekLit:tlg0062.tlg007:13","start":8374,"length":1130},{"loc":"urn:cts:greekLit:tlg0062.tlg007:14","start":9504,"length":866},{"loc":"urn:cts:greekLit:tlg0062.tlg007:15","start":10370,"length":505},{"loc":"urn:cts:greekLit:tlg0062.tlg007:16","start":10875,"length":612},{"loc":"urn:cts:greekLit:tlg0062.tlg007:17","start":11487,"length":511},{"loc":"urn:cts:greekLit:tlg0062.tlg007:18","start":11998,"length":493},{"loc":"urn:cts:greekLit:tlg0062.tlg007:19","start":12491,"length":456},{"loc":"urn:cts:greekLit:tlg0062.tlg007:20","start":12947,"length":573},{"loc":"urn:cts:greekLit:tlg0062.tlg007:21","start":13520,"length":790},{"loc":"urn:cts:greekLit:tlg0062.tlg007:22","start":14310,"length":742},{"loc":"urn:cts:greekLit:tlg0062.tlg007:23","start":15052,"length":960},{"loc":"urn:cts:greekLit:tlg0062.tlg007:24","start":16012,"length":613},{"loc":"urn:cts:greekLit:tlg0062.tlg007:25","start":16625,"length":532},{"loc":"urn:cts:greekLit:tlg0062.tlg007:26","start":17157,"length":874},{"loc":"urn:cts:greekLit:tlg0062.tlg007:27","start":18031,"length":531},{"loc":"urn:cts:greekLit:tlg0062.tlg007:28","start":18562,"length":507},{"loc":"urn:cts:greekLit:tlg0062.tlg007:29","start":19069,"length":335},{"loc":"urn:cts:greekLit:tlg0062.tlg007:30","start":19404,"length":591},{"loc":"urn:cts:greekLit:tlg0062.tlg007:31","start":19995,"length":737},{"loc":"urn:cts:greekLit:tlg0062.tlg007:32","start":20732,"length":425},{"loc":"urn:cts:greekLit:tlg0062.tlg007:33","start":21157,"length":691},{"loc":"urn:cts:greekLit:tlg0062.tlg007:34","start":21848,"length":762},{"loc":"urn:cts:greekLit:tlg0062.tlg007:35","start":22610,"length":705},{"loc":"urn:cts:greekLit:tlg0062.tlg007:36","start":23315,"length":742},{"loc":"urn:cts:greekLit:tlg0062.tlg007:37","start":24057,"length":997},{"loc":"urn:cts:greekLit:tlg0062.tlg007:38","start":25054,"length":761}]}
{"id":"urn:cts:greekLit:tlg0062.tlg008.1st1K-grc1","text":"ἔμελλεν ἄρα μηδὲ ὁ καθʼ ἡμᾶς βίος τὸ παντάπασιν ἄμοιρος ἔσεσθαι ἀνδρῶν λόγου καὶ μνήμης ἀξίων, ἀλλὰ καὶ σώματος ἀρετὴν ὑπερφυᾶ καὶ γνώμην ἄκρως φιλόσοφον ἐκφαίνειν· λέγω δὲ εἴς τε τὸν Βοιώτιον Σώστρατον ἀναφέρων, ὃν Ἡρακλέα οἱ Ἕλληνες ἐκάλουν καὶ ᾤοντο εἶναι, καὶ μάλιστα εἰς Δημώνακτα τὸν φιλόσοφον, οὓς καὶ εἶδον αὐτὸς καὶ ἰδὼν ἐθαύμασα, θατέρῳ δὲ τῷ Δημώνακτι καὶ ἐπὶ μήκιστον συνεγενόμην. περὶ μὲν οὖν Σωστράτου ἐν ἄλλῳ βιβλίῳ γέγραπταί μοι καὶ δεδήλωται μέγεθός τε αὐτοῦ καὶ ἰσχύος ὑπερβολὴ καὶ ἡ ὕπαιθρος ἐν τῷ Παρνασσῷ δίαιτα καὶ ἡ ἐπίπονος εὐνὴ καὶ τροφαὶ ὄρειοι καὶ ἔργα οὐκ ἀπῳδὰ τοῦ ὀνόματος ὅσα ἢ λῃστὰς αἴρων ἔπραξεν ἢ ὁδοποιῶν τὰ ἄβατα ἢ γεφυρῶν τὰ δύσπορα.\nπερὶ δὲ Δημώνακτος ἤδη δίκαιον λέγειν ἀμφοῖν ἕνεκα, ὡς ἐκεῖνός τε διὰ μνήμης εἴη τοῖς ἀρίστοις τό γε κατʼ ἐμὲ καὶ οἱ γενναιότατοι τῶν νέων καὶ πρὸς φιλοσοφίαν ὁρμῶντες ἔχοιεν μὴ πρὸς τὰ ἀρχαῖα μόνα τῶν παραδειγμάτων σφᾶς αὐτοὺς ῥυθμίζειν, ἀλλὰ κἀκ τοῦ ἡμετέρου βίου κανόνα προτίθεσαι καὶ ζηλοῦν ἐκεῖνον ἄριστον ὧν οἶδα ἐγὼ φιλοσόφων γενόμενον.\nἦν δὲ τὸ μὲν γένος Κύπριος, οὐ τῶν ἀφανῶν ὅσα εἰς ἀξίωμα πολιτικὸν καὶ κτῆσιν. οὐ μὴν ἀλλὰ καὶ πάντων τούτων ὑπεράνω γενόμενος καὶ ἀξιώσας ἑαυτὸν τῶν καλλίστων πρὸς φιλοσοφίαν ὥρμησεν οὐκ Ἀγαθοβούλου μὰ Δίʼ οὐδὲ Δημητρίου πρὸ αὐτοῦ οὐδὲ Ἐπικτήτου ἐπεγειράντων, ἀλλὰ πᾶσι μὲν συνεγένετο τούτοις καὶ ἔτι Τιμοκράτει τῷ Ἡρακλεώτῃ σοφῷ ἀνδρὶ φωνήν τε καὶ γνώμην μάλιστα κεκοσμημένῳ· ἀλλʼ ὅ γε Δημῶναξ οὐχ ὑπὸ τούτων τινός, ὡς ἔφην, παρακληθείς, ἀλλʼ ὑπʼ οἰκείας πρὸς τὰ καλὰ ὁρμῆς καὶ ἐμφύτου πρὸς φιλοσοφίαν ἔρωτος ἐκ παίδων εὐθὺς κεκινημένος ὑπερεῖδεν μὲν τῶν ἀνθρωπείων ἀγαθῶν ἁπάντων, ὅλον δὲ παραδοὺς ἑαυτὸν ἐλευθερίᾳ καὶ παρρησίᾳ διετέλεσεν αὐτός τε ὀρθῷ καὶ ὑγιεῖ καὶ ἀνεπιλήπτῳ βίῳ χρώμενος καὶ τοῖς ὁρῶσι καὶ ἀκούουσι παράδειγμα παρέχων τὴν ἑαυτοῦ γνώμην καὶ τὴν ἐν τῷ φιλοσοφεῖν ἀλήθειαν.\nοὐ μὴν ἀνίπτοις γε ποσίν, τὸ τοῦ λόγου, πρὸς ταῦτα ᾖξεν, ἀλλὰ καὶ ποιηταῖς σύντροφος ἐγένετο καὶ τῶν πλείστων ἐμέμνητο καὶ λέγειν ἤσκητο καὶ τὰς ἐν φιλοσοφίᾳ προαιρέσεις οὐκ ἐπʼ ὀλίγον οὐδὲ κατὰ τὴν παροιμίαν ἄκρῳ τῷ δακτύλῳ ἁψάμενος ἠπίστατο, καὶ τὸ σῶμα δὲ ἐγεγύμναστο καὶ πρὸς καρτερίαν διεπεπόνητο, καὶ τὸ ὅλον ἐμεμελήκει αὐτῷ μηδενὸς ἄλλου προσδεᾶ εἶναι· ὥστε ἐπεὶ καὶ ἔμαθεν οὐκέτι ἑαυτῷ διαρκῶν, ἑκὼν ἀπῆλθε τοῦ βίου πολὺν ὑπὲρ αὑτοῦ λόγον τοῖς ἀρίστοις τῶν Ἑλλήνων καταλιπών.\nΦιλοσοφίας δὲ εἶδος οὐχ ἓν ἀποτεμόμενος, ἀλλὰ πολλὰς ἐς ταὐτὸ καταμίξας οὐ πάνυ τι ἐξέφαινε τίνι αὐτῶν ἔχαιρεν· ἐῴκει δὲ τῷ Σωκράτει μᾶλλον ᾠκειῶσθαι, εἰ καὶ τῷ σχήματι καὶ τῇ τοῦ βίου ῥᾳστώνῃ τὸν Σινωπέα ζηλοῦν ἔδοξεν, οὐ παραχαράττων τὰ εἰς τὴν δίαιταν, ὡς θαυμάζοιτο καὶ ἀποβλέποιτο ὑπὸ τῶν ἐντυγχανόντων. ἀλλʼ ὁμοδίαιτος ἅπασι καὶ πεζὸς ὢν καὶ οὐδʼ ἐπʼ ὀλίγον τύφῳ κάτοχος συνῆν καὶ συνεπολιτεύετο,\nτὴν μὲν τοῦ Σωκράτους εἰρωνείαν οὐ προσιέμενος, χάριτος δὲ Ἀττικῆς μεστὰς ἀποφαίνων τὰς συνουσίας, ὡς τοὺς προσομιλήσαντας ἀπιέναι μήτε καταφρονήσαντας ὡς ἀγεννοῦς μήτε τὸ σκυθρωπὸν τῶν ἐπιτιμήσεων ἀποφεύγοντας, παντοίους δὲ ὑπʼ εὐφροσύνης γενομένους καὶ κοσμιωτέρους παρὰ πολὺ καὶ φαιδροτέρους καὶ πρὸς τὸ μέλλον εὐέλπιδας.\nοὐδεπώποτε γοῦν ὤφθη κεκραγὼς ἢ ὑπερδιατεινόμενος ἢ ἀγανακτῶν, οὐδʼ εἰ ἐπιτιμᾶν τῳ δέοι, ἀλλὰ τῶν μὲν ἁμαρτημάτων καθήπτετο, τοῖς δὲ ἁμαρτάνουσι συνεγίνωσκεν, καὶ τὸ παράδειγμα παρὰ τῶν ἰατρῶν ἠξίου λαμβάνειν τὰ μὲν νοσήματα ἰωμένων, ὀργῇ δὲ πρὸς τοὺς νοσοῦντας οὐ χρωμένων· ἡγεῖτο γὰρ ἀνθρώπου μὲν εἶναι τὸ ἁμαρτάνειν, θεοῦ δὲ ἢ ἀνδρὸς ἰσοθέου τὰ πταισθέντα ἐπανορθοῦν.\nτοιούτῳ δὴ βίῳ χρώμενος εἰς ἑαυτὸν μὲν οὐδενὸς ἐδεῖτο, φίλοις δὲ συνέπραττε τὰ εἰκότα, καὶ τοὺς μὲν εὐτυχεῖν δοκοῦντας αὐτῶν ὑπεμίμνησκεν ὡς ἐπʼ ὀλιγοχρονίοις τοῖς δοκοῦσιν ἀγαθοῖς ἐπαιρομένους, τοὺς δὲ ἢ πενίαν ὀδυρομένους ἢ φυγήν δυσχεραίνοντας ἢ γῆρας ἢ νόσον αἰτιωμένους σὺν γέλωτι παρεμυθεῖτο, οὐχ ὁρῶντας ὅτι μετὰ μικρὸν αὐτοῖς παύσεται μὲν τὰ ἀνιῶντα, λήθη δέ τις ἀγαθῶν καὶ κακῶν καὶ ἐλευθερία μακρὰ πάντας ἐν ὀλίγῳ καταλήψεται.\nἔμελεν δὲ αὐτῷ καὶ ἀδελφοὺς στασιάζοντας διαλλάττειν καὶ γυναιξὶ πρὸς τοὺς γεγαμηκότας εἰρήνην πρυτανεύειν· καί που καὶ δήμοις ταραττομένοις ἐμμελῶς διελέχθη καὶ τοὺς πλείστους αὐτῶν ἔπεισεν ὑπουργεῖν τῇ πατρίδι τὰ μέτρια.\nτοιοῦτός τις ἦν ὁ τρόπος τῆς φιλοσοφίας αὐτοῦ, πρᾶος καὶ ἥμερος καὶ φαιδρός· μόνον αὐτὸν ἠνία φίλου νόσος ἢ θάνατος, ὡς ἂν καὶ τὸ μέγιστον τῶν ἐν ἀνθρώποις ἀγαθῶν τὴν φιλίαν ἡγούμενον. καὶ διὰ τοῦτο φίλος μὲν ἦν ἅπασι καὶ οὐκ ἔστιν ὅντινα οὐκ οἰκεῖον ἐνόμιζεν, ἄνθρωπόν γε ὄντα, πλέον δὲ ἢ ἔλαττον ἔχαιρε συνὼν ἐνίοις αὐτῶν, μόνοις ἐξιστάμενος ὁπόσοι ἂν ἐδόκουν αὐτῷ ὑπὲρ τὴν τῆς θεραπείας ἐλπίδα διαμαρτάνειν. καὶ πάντα ταῦτα μετὰ Χαρίτων καὶ Ἀφροδίτης αὐτῆς ἔπραττέν τε καὶ ἔλεγεν, ὡς ἀεί, τὸ κωμικὸν ἐκεῖνο, τὴν πειθὼ τοῖς χείλεσιν αὐτοῦ ἐπικαθῆσθαι.\nτοιγαροῦν καὶ Ἀθηναίων ὅ τε σύμπας δῆμος καὶ οἱ ἐν τέλει ὑπερφυῶς ἐθαύμαζον αὐτὸν καὶ διετέλουν ὥς τινα τῶν κρειττόνων προσβλέποντες. καίτοι ἐν ἀρχῇ προσέκρουε τοῖς πολλοῖς αὐτῶν καὶ μῖσος οὐ μεῖον τοῦ πρὸ αὑτοῦ παρὰ τοῖς πλήθεσιν ἐκτήσατο ἐπί τε τῇ παρρησίᾳ καὶ ἐλευθερίᾳ, καί τινες ἐπʼ αὐτὸν συνέστησαν Ἄνυτοι καὶ Μέλητοι τὰ αὐτὰ κατηγοροῦντες ἅπερ κἀκείνου οἱ τότε, ὅτι οὔτε θύων ὤφθη πώποτε οὔτε ἐμυήθη μόνος ἁπάντων ταῖς Ἐλευσινίαις· πρὸς ἅπερ ἀνδρείως μάλα στεφανωσάμενος καὶ καθαρὸν ἱμάτιον ἀναλαβὼν καὶ παρελθὼν εἰς τὴν ἐκκλησίαν τὰ μὲν ἐμμελῶς, τὰ δὲ καὶ τραχύτερον ἢ κατὰ τὴν ἑαυτοῦ προαίρεσιν ἀπελογήσατο· πρὸς μὲν γὰρ τὸ μὴ τεθυκέναι πώποτε τῇ Ἀθηνᾷ, Μὴ θαυμάσητε, ἔφη, ὦ ἄνδρες Ἀθηναῖοι, εἰ μὴ πρότερον αὐτῇ ἔθυσα, οὐδὲν γὰρ δεῖσθαι αὐτὴν τῶν παρʼ ἐμοῦ θυσιῶν ὑπελάμβανον. πρὸς δὲ θάτερον, τὸ τῶν μυστηρίων, ταύτην ἔφη ἔχειν αἰτίαν τοῦ μὴ κοινωνῆσαι σφίσι τῆς τελετῆς, ὅτι, ἄν τε φαῦλα ᾖ τὰ μυστήρια, οὐ σιωπήσεται πρὸς τοὺς μηδέπω μεμυημένους, ἀλλʼ ἀποτρέψει αὐτοὺς τῶν ὀργίων, ἄν τε καλά, πᾶσιν αὐτὰ ἐξαγορεύσει ὑπὸ φιλανθρωπίας· ὥστε τοὺς Ἀθηναίους ἤδη λίθους ἐπʼ αὐτὸν ἐν ταῖν χεροῖν ἔχοντας πράους αὐτῷ καὶ ἵλεως γενέσθαι αὐτίκα καὶ τὸ ἀπʼ ἐκείνου ἀρξαμένους τιμᾶν καὶ αἰδεῖσθαι καὶ τὰ τελευταῖα θαυμάζειν, καίτοι εὐθὺς ἐν ἀρχῇ τῶν πρὸς αὐτοὺς λόγων τραχυτέρῳ ἐχρήσατο τῷ προοιμίῳ· Ἄνδρες γὰρ ἔφη Ἀθηναῖοι, ἐμὲ μὲν ὁρῶντες ἐστεφανωμένον ὑμεῖς ἤδη κἀμὲ καταθύσατε, τὸ γὰρ πρότερον οὐκ ἐκαλλιερήσατε.\nβούλομαι δὲ ἔνια παραθέσθαι τῶν εὐστόχως τε ἅμα καὶ ἀστείως ὑπʼ αὐτοῦ λελεγμένων· ἄρξασθαι δὲ ἀπὸ Φαβωρίνου καλὸν καὶ ὧν πρὸς ἐκεῖνον εἶπεν. ἐπεὶ γὰρ ὁ Φαβωρῖνος ἀκούσας τινὸς ὡς ἐν γέλωτι ποιοῖτο τὰς ὁμιλίας αὐτοῦ καὶ μάλιστα τῶν ἐν αὐταῖς μελῶν τὸ ἐπικεκλασμένον σφόδρα ὡς ἀγεννὲς καὶ γυναικεῖον καὶ φιλοσοφίᾳ ἥκιστα πρέπον, προσελθὼν ἠρώτα τὸν Δημώνακτα, τίς ὢν χλευάζοι τὰ αὐτοῦ· Ἄνθρωπος, ἔφη, οὐκ εὐαπάτητα ἔχων τὰ ὦτα. ἐγκειμένου δὲ τοῦ σοφιστοῦ καὶ ἐρωτῶντος, τίνα δὲ καὶ ἐφόδια ἔχων, ὦ Δημῶναξ, ἐκ παιδείας εἰς φιλοσοφίαν ἥκεις; Ὄρχεις. ἔφη.\nἄλλοτε δέ ποτε ὁ αὐτὸς προσελθὼν ἠρώτα τὸν Δημώνακτα, τίνα αἵρεσιν ἀσπάζεται μᾶλλον ἐν φιλοσοφίᾳ· ὁ δέ, Τίς γάρ σοι εἶπεν ὅτι φιλοσοφῶ; καὶ ἀπιὼν ἤδη παρʼ αὐτοῦ μάλα ἡδὺ ἐγέλασεν· τοῦ δὲ ἐρωτήσαντος, ἐφʼ ὅτῳ γελᾷ, ἐκεῖνος ἔφη, Γελοῖόν μοι εἶναι ἔδοξεν, εἰ σὺ ἀπὸ τοῦ πώγωνος ἀξιοῖς κρίνεσθαι τοὺς φιλοσοφοῦντας αὐτὸς πώγωνα οὐκ ἔχων.\nτοῦ δὲ Σιδωνίου ποτὲ σοφιστοῦ Ἀθήνησιν εὐδοκιμοῦντος καὶ λέγοντος ὑπὲρ αὐτοῦ ἔπαινόν τινα τοιοῦτον, ὅτι πάσης φιλοσοφίας πεπείραται — οὐ χεῖρον δὲ αὐτὰ εἰπεῖν ἃ ἔλεγεν· ἐὰν Ἀριστοτέλης με καλῇ ἐπὶ τὸ Λύκειον, ἕψομαι· ἂν Πλάτων ἐπὶ τὴν Ἀκαδημίαν, ἀφίξομαι· ἂν Ζήνων, ἐν τῇ Ποικίλῃ διατρίψω· ἂν Πυθαγόρας καλῇ, σιωπήσομαι. ἀναστὰς οὖν ἐκ μέσων τῶν ἀκροωμένων, Οὗτος, ἔφη προσειπὼν τὸ ὄνομα, καλεῖ σε Πυθαγόρας.\nΠύθωνος δέ τινος τῶν ἐν Μακεδονίᾳ εὐπαρύφων νεανίσκου ὡραίου ἐρεσχηλοῦντος αὐτὸν καὶ προτείνοντος ἐρώτημά τι σοφιστικὸν καὶ κελεύοντος εἰπεῖν τοῦ συλλογισμοῦ τὴν λύσιν, Ἕν, ἔφη, οἶδα, τέκνον, ὅτι περαίνει. ἀγανακτήσαντος δὲ ἐκείνου ἐπὶ τῷ τῆς ἀμφιβολίας σκώμματι καὶ συναπειλήσαντος, Αὐτίκα σοι μάλα τὸν ἄνδρα δείξω, ὁ δὲ σὺν γέλωτι ἠρώτησεν, Καὶ γὰρ ἄνδρα ἔχεις;\nἐπεὶ δέ τις ἀθλητὴς καταγελασθεὶς ὑπʼ αὐτοῦ, ὅτι ἐσθῆτα ὤφθη ἀνθινὴν ἀμπεχόμενος Ὀλυμπιονίκης ὤν, ἐπάταξεν αὐτὸν εἰς τὴν κεφαλὴν λίθῳ καὶ αἷμα ἐρρύη, οἱ μὲν παρόντες ἠγανάκτουν ὡς αὐτὸς ἕκαστος τετυπτημένος καὶ ἐβόων πρὸς τὸν ἀνθύπατον ἰέναι, ὁ δὲ Δημῶναξ. Μηδαμῶς, ἔφη, ὦ ἄνδρες, πρὸς τὸν ἀνθύπατον, ἀλλʼ ἐπὶ τὸν ἰατρόν.\nἐπεὶ δέ ποτε καὶ χρυσοῦν δακτύλιον ὁδῷ βαδίζων εὗρεν, γραμματεῖον ἐν ἀγορᾷ προθεὶς ἠξίου τὸν ἀπολέσαντα, ὅστις εἴη τοῦ δακτυλίου δεσπότης, ἥκειν καὶ εἰπόντα ὁλκὴν αὐτοῦ καὶ λίθον καὶ τύπον ἀπολαμβάνει· ἧκεν οὖν τις μειρακίσκος ὡραῖος αὐτὸς ἀπολωλεκέναι λέγων. ἐπεὶ δὲ οὐδὲν ὑγιὲς ἔλεγεν, Ἄπιθι, ἔφη, ὦ παῖ, καὶ τὸν ἑαυτοῦ δακτύλιον φύλαττε, τοῦτον γὰρ οὐκ ἀπολώλεκας.\nΤῶν δὲ ἀπὸ τῆς Ῥωμαίων βουλῆς τις Ἀθήνησιν υἱὸν αὐτῷ δείξας πάνυ ὡραῖον, θηλυδρίαν δὲ καὶ διακεκλασμένον, Προσαγορεύει σε, ἔφη, ὁ ἐμὸς υἱὸς οὑτοσί, καὶ ὁ Δημῶναξ, Καλός, ἔφη, καὶ σοῦ ἄξιος καὶ τῇ μητρὶ ὅμοιος.\nΤὸν δὲ Κυνικὸν τὸν ἐν ἄρκτου δέρματι φιλοσοφοῦντα οὐχ Ὁνωρᾶτον, ὥσπερ ὠνομάζετο, ἀλλʼ Ἀρκεσίλαον καλεῖν ἠξίου.\nἐρωτήσαντος δέ τινος, τίς αὐτῷ ὅρος εὐδαιμονίας εἶναι δοκεῖ, μόνον εὐδαίμονα ἔφη τὸν ἐλεύθερον· ἐκείνου δὲ φήσαντος πολλοὺς ἐλευθέρους\nεἶναι, Ἀλλʼ ἐκεῖνον νομίζω τὸν μήτε ἐλπίζοντά τι μήτε δεδιότα· ὁ δέ, Καὶ πῶς ἄν, ἔφη. τοῦτό τις δύναιτο; ἅπαντες γὰρ ὡς τὸ πολὺ τούτοις δεδουλώμεθα. Καὶ μὴν εἰ κατανοήσεις τὰ τῶν ἀνθρώπων πράγματα, εὕροις ἂν αὐτὰ οὔτε ἐλπίδος οὔτε φόβου ἄξια, παυσομένων πάντως καὶ τῶν ἀνιαρῶν καὶ τῶν ἡδέων.\nΠερεγρίνου δὲ τοῦ Πρωτέως ἐπιτιμῶντος αὐτῷ, ὅτι ἐγέλα τὰ πολλὰ καὶ τοῖς ἀνθρώποις προσέπαιζε, καὶ λέγοντος, Δημῶναξ, οὐ κυνᾷς, ἀπεκρίνατο, Περεγρῖνε, οὐκ ἀνθρωπίζεις.\nΚαὶ μὴν καὶ φυσικόν τινα περὶ τῶν ἀντιπόδων διαλεγόμενον ἀναστήσας καὶ ἐπὶ φρέαρ ἀγαγὼν καὶ δείξας αὐτῷ τὴν ἐν τῷ ὕδατι σκιὰν ἤρετο, Τοιούτους ἄρα τοὺς ἀντίποδας εἶναι λέγεις;\nἀλλὰ καὶ μάγου τινὸς εἶναι λέγοντος καὶ ἐπῳδὰς ἔχειν ἰσχυράς, ὡς ὑπʼ αὐτῶν ἅπαντας ἀναπεισθῆναι παρέχειν αὐτῷ ὁπόσα βούλεται, Μὴ θαύμαζε, ἔφη· καὶ γὰρ αὐτὸς ὁμότεχνός εἰμί σοι, καὶ εἰ βούλει, ἕπου πρὸς τὴν ἀρτόπωλιν καὶ ὄψει με διὰ μιᾶς ἐπῳδῆς καὶ μικροῦ τοῦ φαρμάκου πείθοντα αὐτὴν δοῦναί μοι τῶν ἄρτων, αἰνιττόμενος τὸ νόμισμα ὡς τὰ ἴσα τῇ ἐπῳδῇ δυνάμενον.\nἐπεὶ δὲ Ἡρῴδης ὁ πάνυ ἐπένθει τὸν Πολυδεύκη πρὸ ὥρας ἀποθανόντα καὶ ἠξίου ὄχημα ζεύγνυσθαι αὐτῷ καὶ ἵππους παρίστασθαι ὡς ἀναβησομένῳ καὶ δεῖπνον παρασκευάζεσθαι, προσελθών, Παρὰ Πολυδεύκους, ἔφη. κομίζω σοί τινα ἐπιστολήν. ἡσθέντος δὲ ἐκείνου καὶ οἰηθέντος ὅτι κατὰ τὸ κοινὸν καὶ αὐτὸς τοῖς ἄλλοις συντρέχει τῷ πάθει αὐτοῦ, καὶ εἰπόντος, Τί οὖν, Δημῶναξ, Πολυδεύκης ἀξιοῖ; Αἰτιᾶταί σε, ἔφη, ὅτι μὴ ἤδη πρὸς αὐτὸν ἄπει.\nὁ δʼ αὐτὸς υἱὸν πενθοῦντι καὶ ἐν σκότῳ ἑαυτὸν καθείρξαντι προσελθὼν ἔλεγεν μάγος τε εἶναι καὶ δύνασθαι αὐτῷ ἀναγαγεῖν τοῦ παιδὸς τὸ εἴδωλον, εἰ μόνον αὐτῷ τρεῖς τινας ἀνθρώπους ὀνομάσειε μηδένα πώποτε πεπενθηκότας· ἐπὶ πολὺ δὲ ἐκείνου ἐνδοιάσαντος καὶ ἀποροῦντος—οὐ γὰρ εἶχέν τινα, οἶμαι, εἰπεῖν τοιοῦτον—Εἶτʼ, ἔφη, ὦ γελοῖε, μόνος ἀφόρητα πάσχειν νομίζεις μηδένα ὁρῶν πένθους ἄμοιρον;\nκαὶ μὴν κἀκείνων καταγελᾶν ἠξίου τῶν ἐν ταῖς ὁμιλίαις πάνυ ἀρχαίοις καὶ ξένοις ὀνόμασι χρωμένων· ἑνὶ γοῦν ἐρωτηθέντι ὑπʼ αὐτοῦ λόγον τινὰ καὶ ὑπεραττικῶς ἀποκριθέντι, Ἐγὼ μέν σε, ἔφη, ὦ ἑταῖρε, νῦν ἠρώτησα, σὺ δέ μοι ὡς ἐπʼ Ἀγαμέμνονος ἀποκρίνῃ.\nεἰπόντος δέ τινος τῶν ἑταίρων, Ἀπίωμεν, Δημῶναξ, εἰς τὸ Ἀσκληπιεῖον καὶ προσευξώμεθα ὑπὲρ τοῦ υἱοῦ, Πάνυ, ἔφη, κωφὸν ἡγῇ τὸν Ἀσκληπιόν, εἰ μὴ δύναται κἀντεῦθεν ἡμῶν εὐχομένων ἀκούειν.\nἸδὼν δέ ποτε δύο τινὰς φιλοσόφους κομιδῇ ἀπαιδεύτως ἐν ζητήσει ἐρίζοντας καὶ τὸν μὲν ἄτοπα ἐρωτῶντα, τὸν δὲ οὐδὲν πρὸς λόγον ἀποκρινόμενον, Οὐ δοκεῖ ὑμῖν, ἔφη, ὦ φίλοι, ὁ μὲν ἕτερος τούτων τράγον ἀμέλγειν, ὁ δὲ αὐτῷ κόσκινον ὑποτιθέναι;\nἈγαθοκλέους δὲ τοῦ Περιπατητικοῦ μέγα φρονοῦντος ὅτι μόνος αὐτός ἐστιν καὶ πρῶτος τῶν διαλεκτικῶν, ἔφη, Καὶ μήν, ὦ Ἀγαθόκλεις, εἰ μὲν πρῶτος, οὐ μόνος, εἰ δὲ μόνος, οὐ πρῶτος.\nΚεθήγου δὲ τοῦ ὑπατικοῦ, ὁπότε διὰ τῆς Ἑλλάδος εἰς τὴν Ἀσίαν ἀπῄει πρεσβεύσων τῷ πατρί, πολλὰ καταγέλαστα καὶ λέγοντος καὶ ποιοῦντος, ἐπειδὴ τῶν ἑταίρων τις ὁρῶν ταῦτα ἔλεγεν αὐτὸν μέγα κάθαρμα εἶναι, Μὰ τὸν Δίʼ, ἔφη ὁ Δημῶναξ, οὐδὲ μέγα.\nΚαὶ Ἀπολλώνιον δέ ποτε τὸν φιλόσοφον ἰδὼν μετὰ πολλῶν τῶν μαθητῶν ἐξελαύνοντα— ἤδη δὲ ἀπῄει μετάπεμπτος ὡς ἐπὶ παιδείᾳ τῷ βασιλεῖ συνεσόμενος —Προσέρχεται, ἔφη, Ἀπολλώνιος καὶ οἱ Ἀργοναῦται αὐτοῦ.\nἄλλου δέ ποτε ἐρομένου εἰ ἀθάνατος αὐτῷ ἡ ψυχὴ δοκεῖ εἶναι, Ἀθάνατος, ἔφη, ἀλλʼ ὡς πάντα.\nΠερὶ μέντοι Ἡρῴδου ἔλεγεν ἀληθεύειν τὸν Πλάτωνα φάμενον, οὐ μίαν ἡμᾶς ψυχὴν ἔχειν· οὐ γὰρ εἶναι τῆς αὐτῆς ψυχῆς Ῥήγιλλαν καὶ Πολυδεύκη ὡς ζῶντας ἑστιᾶν καὶ τὰ τοιαῦτα μελετᾶν.\nἐτόλμησε δέ ποτε καὶ Ἀθηναίους ἐρωτῆσαι δημοσίᾳ τῆς προρρήσεως ἀκούσας, διὰ τίνα αἰτίαν ἀποκλείουσι τοὺς βαρβάρους, καὶ ταῦτα τοῦ τὴν τελετὴν αὐτοῖς καταστησαμένου Εὐμόλπου βαρβάρου καὶ Θρᾳκὸς ὄντος.\nἘπεὶ δέ ποτε πλεῖν μέλλοντι αὐτῷ διὰ χειμῶνος ἔφη τις τῶν φίλων Οὐ δέδοικας μὴ ἀνατραπέντος τοῦ σκάφους ὑπὸ ἰχθύων καταβρωθῇς; Ἀγνώμων ἂν εἴην, ἔφη, ὀκνῶν ὑπὸ ἰχθύων κατεδεσθῆναι τοσούτους αὐτὸς ἰχθῦς καταφαγών.\nῥήτορι δέ τινι κάκιστα μελετήσαντι συνεβούλευεν ἀσκεῖν καὶ γυμνάζεσθαι· τοῦ δὲ εἰπόντος, Ἀεὶ ἐπʼ ἐμαυτοῦ λέγω, Εἰκότως τοίνυν, ἔφη, τοιαῦτα λέγεις μωρῷ ἀκροατῇ χρώμενος.\nΚαὶ μάντιν δέ ποτε ἰδὼν δημοσίᾳ ἐπὶ μισθῷ μαντευόμενον, Οὐχ ὁρῶ, ἔφη, ἐφʼ ὅτῳ τὸν μισθὸν ἀπαιτεῖς· εἰ μὲν γὰρ ὡς ἀλλάξαι τι δυνάμενος τῶν ἐπικεκλωσμένων, ὀλίγον αἰτεῖς ὁπόσον ἂν αἰτῇς, εἰ δὲ ὡς δέδοκται τῷ θεῷ πάντα ἔσται, τί σου δύναται ἡ μαντική;\nπρεσβύτου δέ τινος Ῥωμαίου εὐσωματοῦντος τὴν ἐνόπλιον αὐτῷ μάχην πρὸς πάτταλον ἐπιδειξαμένου καὶ ἐρομένου, Πῶς σοι, Δημῶναξ, μεμαχῆσθαι ἔδοξα; Καλῶς, ἔφη, ἂν ξύλινον τὸν ἀνταγωνιστὴν ἔχῃς.\nκαὶ μὴν καὶ πρὸς τὰς ἀπόρους τῶν ἐρωτήσεων πάνυ εὐστόχως παρεσκεύαστο· ἐρομένου γάρ τινος ἐπὶ χλευασμῷ, Εἰ χιλίας μνᾶς ξύλων καύσαιμι, ὦ Δημῶναξ, πόσαι μναῖ ἂν καπνοῦ γένοιντο; Στῆσον, ἔφη, τὴν σποδόν, καὶ τὸ λοιπὸν πᾶν καπνὸς ἔσται.\nΠολυβίου δέ τινος, κομιδῇ ἀπαιδεύτου ἀνθρώπου καὶ σολοίκου, εἰπόντος, Ὁ βασιλεύς με τῇ Ῥωμαίων πολιτείᾳ τετίμηκεν· Εἴθε σε, ἔφη, Ἕλληνα μᾶλλον ἢ Ῥωμαῖον πεποιήκει.\nἰδὼν δέ τινα τῶν εὐπαρύφων ἐπὶ τῷ πλάτει τῆς πορφύρας μέγα φρονοῦντα, κύψας αὐτοῦ πρὸς τὸ οὖς καὶ τῆς ἐσθῆτος λαβόμενος καὶ δείξας, Τοῦτο μέντοι πρὸ σοῦ πρόβατον ἐφόρει καὶ ἦν πρόβατον.\nἐπεὶ μέντοι λουόμενος ὤκνησεν ἐς τὸ ὕδωρ ζέον ἐμβῆναι, καὶ ᾐτιάσατό τις ὡς ἀποδειλιάσαντα, Εἰπέ μοι, ἔφη, ὑπὲρ πατρίδος αὐτὸ πείσεσθαι ἔμελλον;\nἐρομένου δέ τινος, Ποῖα νομίζεις εἶναι τὰ ἐν ᾍδου; Περίμεινον, ἔφη, κἀκεῖθέν σοι ἐπιστελῶ.\nἈδμήτῳ δέ τινι ποιητῇ φαύλῳ λέγοντι γεγραφέναι μονόστιχον ἐπίγραμμα, ὅπερ ἐν ταῖς διαθήκαις κεκέλευκεν ἐπιγραφῆναι αὑτοῦ τῇ στήλῃ— οὐ χεῖρον δὲ καὶ αὐτὸ εἰπεῖν, Γαῖα λάβʼ Ἀδμήτου ἔλυτρον, βῆ δʼ εἰς θεὸναὐτός γελάσας εἶπεν, Οὕτω καλόν ἐστιν, ὦ Ἄδμητε, τὸ ἐπίγραμμα, ὥστε ἐβουλόμην αὐτὸ ἤδη ἐπιγεγράφθαι.\nἰδὼν δέ τις ἐπὶ τῶν σκελῶν αὐτοῦ οἷα τοῖς γέρουσιν ἐπιεικῶς γίνεται, ἤρετο, Τί τοῦτο, ὦ Δημῶναξ; ὁ δὲ μειδιάσας, Χάρων με ἔδακεν, ἔφη.\nκαὶ μέντοι καὶ Λακεδαιμόνιόν τινα ἰδὼν τὸν αὑτοῦ οἰκέτην μαστιγοῦντα, Παῦσαι, ἔφη, ὁμότιμον σαυτοῦ τὸν δοῦλον ἀποφαίνων.\nΔανάης δέ τινος πρὸς τὸν ἀδελφὸν δίκην ἐχούσης, Κρίθητι, ἔφη. οὐ γὰρ εἶ Δανάη ἡ Ἀκρισίου θυγάτηρ.\nμάλιστα δὲ ἐπολέμει τοῖς οὐ πρὸς ἀλήθειαν ἀλλὰ πρὸς ἐπίδειξιν φιλοσοφοῦσιν· ἕνα γοῦν ἰδὼν Κυνικὸν τρίβωνα μὲν καὶ πήραν ἔχοντα, ἀντὶ δὲ τῆς βακτηρίας ὕπερον, καὶ κεκραγότα καὶ λέγοντα ὅτι Ἀντισθένους καὶ Κράτητος καὶ Διογένους ἐστὶ ζηλωτής, Μὴ ψεύδου, ἔφη, σὺ γὰρ Ὑπερείδου μαθητὴς ὢν τυγχάνεις.\nἐπεὶ μέντοι πολλοὺς τῶν ἀθλητῶν ἑώρα κακομαχοῦντας καὶ παρὰ τὸν νόμον τὸν ἐναγώνιον ἀντὶ τοῦ παγκρατιάζειν δάκνοντας, Οὐκ ἀπεικότως, ἔφη, τοὺς νῦν ἀθλητὰς οἱ παρομαρτοῦντες λέοντας καλοῦσιν.\nἀστεῖον δὲ κἀκεῖνο αὐτοῦ καὶ δηκτικὸν ἅμα τὸ πρὸς τὸν ἀνθύπατον εἰρημένον· ἦν μὲν γὰρ τῶν πιττουμένων τὰ σκέλη καὶ τὸ σῶμα ὅλον· Κυνικοῦ δέ τινος ἐπὶ λίθον ἀναβάντος καὶ αὐτὸ τοῦτο κατηγοροῦντος αὐτοῦ καὶ εἰς κιναιδίαν διαβάλλοντος, ἀγανακτήσας καὶ κατασπασθῆναι τὸν Κυνικὸν κελεύσας ἔμελλεν ἢ ξύλοις συντρίψειν ἢ καὶ φυγῇ ζημιώσειν· ἀλλʼ ὅ γε Δημῶναξ παρατυχὼν παρῃτεῖτο συγγνώμην ἔχειν αὐτῷ κατά τινα πάτριον τοῖς Κυνικοῖς παρρησίαν θρασυνομένῳ. εἰπόντος δὲ τοῦ ἀνθυπάτου, Νῦν μέν σοι ἀφίημι αὐτόν, ἂν δὲ ὕστερον τοιοῦτόν τι τολμήσῃ, τι παθεῖν ἄξιός ἐστιν; καὶ ὁ Δημῶναξ, Δρωπακισθῆναι τότε αὐτὸν κέλευσον.\nἄλλῳ δέ τινι στρατοπέδων ἅμα καὶ ἔθνους τοῦ μεγίστου τὴν ἀρχὴν ἐμπιστευθέντι ἐκ βασιλέως ἐρομένῳ, πῶς ἄριστα ἄρξει; Ἀοργήτως, ἔφη, καὶ ὀλίγα μὲν λαλῶν, πολλὰ δὲ ἀκούων.\nἐρομένῳ δέ τινι εἰ καὶ αὐτὸς πλακοῦντας ἐσθίοι, Οἴει οὖν, ἔφη, τοῖς μωροῖς τὰς μελίσσας τιθέναι τὰ κηρία;\nπρὸς δὲ τῇ Ποικίλῃ ἀνδριάντα ἰδὼν τὸν χεῖρα ἀποκεκομμένον, ὀψὲ ἔφη Ἀθηναίους εἰκόνι χαλκῇ τετιμηκέναι τὸν Κυνέγειρον.\nκαὶ μὴν καὶ Ῥουφῖνον τὸν Κύπριον—λέγω δὴ τὸν χωλὸν τὸν ἐκ τοῦ περιπάτου—ἰδὼν ἐπὶ πολὺ τοῖς περιπάτοις ἐνδιατρίβοντα, Οὐδέν ἐστιν, ἔφη, ἀναισχυντότερον χωλοῦ Περιπατητικοῦ.\nἐπεὶ δέ ποτε ὁ Ἐπίκτητος ἐπιτιμῶν ἅμα συνεβούλευεν αὐτῷ ἀγαγέσθαι γυναῖκα καὶ παιδοποιήσασθαι —πρέπειν γὰρ καὶ τοῦτο φιλοσόφῳ ἀνδρὶ ἕτερον ἀντʼ αὐτοῦ καταλιπεῖν τῇ φύσει— ἐλεγκτικώτατα πρὸς αὐτὸν ἀπεκρίνατο, Οὐκοῦν, Ἐπίκτητε, δός μοι μίαν τῶν σαυτοῦ θυγατέρων.\nΚαὶ μὴν τὸ πρὸς Ἑρμῖνον τὸν Ἀριστοτελικὸν ἄξιον ἀπομνημονεῦσαι· εἰδὼς γὰρ αὐτὸν παγκάκιστον μὲν ὄντα καὶ μυρία κακὰ ἐργαζόμενον, τὸν Ἀριστοτέλη δʼ ἐπαινοῦντα καὶ διὰ στόματος αὐτοῦ τὰς δέκα κατηγορίας ἔχοντα, Ἑρμῖνε, ἔφη, ἀληθῶς ἄξιος εἶ δέκα κατηγοριῶν.\nἈθηναίων δὲ σκεπτομένων κατὰ ζῆλον τὸν πρὸς Κορινθίους καταστήσασθαι θέαν μονομάχων, προελθὼν εἰς αὐτούς, Μὴ πρότερον ταῦτα, ὦ Ἀθηναῖοι, ψηφίσησθε, ἂν μὴ τοῦ Ἐλέου τὸν βωμὸν καθέλητε.\nἘπεὶ δὲ εἰς Ὀλυμπίαν ποτὲ ἐλθόντι αὐτῷ Ἠλεῖοι εἰκόνα χαλκῆν ἐψηφίσαντο, Μηδαμῶς τοῦτο, ἔφη, ὦ ἄνδρες Ἠλεῖοι, μὴ δόξητε ὀνειδίζειν τοῖς προγόνοις ὑμῶν, ὅτι μήτε Σωκράτους μήτε Διογένους εἰκόνα ἀνατεθείκασιν.\nἤκουσα δὲ αὐτοῦ ποτε καὶ πρὸς τὸν τὸν τῶν νόμων ἔμπειρον ταῦτα λέγοντος, ὅτι κινδυνεύουσιν ἄχρηστοι εἶναι οἱ νόμοι, ἄν τε πονηροῖς ἄν τε ἀγαθοῖς γράφωνται· οἱ μὲν γὰρ οὐ δέονται νόμων, οἱ δὲ ὑπὸ νόμων οὐδὲν βελτίους γίγνονται.\nτῶν δὲ Ὁμήρου στίχον ἕνα ᾖδεν μάλιστα— κάτθανʼ ὁμῶς ὅ τʼ ἀεργὸς ἀνὴρ ὅ τε πολλὰ ἐοργώς.\nἐπῄνει δὲ καὶ τὸν Θερσίτην ὡς Κυνικόν τινα δημηγόρον.\nἐρωτηθεὶς δέ ποτε, τίς αὐτῷ ἀρέσκοι τῶν φιλοσόφων, ἔφη, Πάντες μὲν θαυμαστοί ἐγὼ δὲ Σωκράτη μὲν σέβω, θαυμάζω δὲ Διογένη καὶ φιλῶ Ἀρίστιππον.\nἐβίου δὲ ἔτη ὀλίγου δέοντα τῶν ἑκατὸν ἄνοσος, ἄλυπος, οὐδένα ἐνοχλήσας τι ἢ αἰτήσας, φίλοις χρήσιμος. ἐχθρὸν οὐδένα οὐδεπώποτε ἐσχηκώς· καὶ τοσοῦτον ἔρωτα ἔσχον πρὸς αὐτὸν Ἀθηναῖοί τε αὐτοὶ καὶ ἅπασα ἡ Ἑλλάς, ὥστε παριόντι ὑπεξανίστασθαι μὲν τοὺς ἄρχοντας, σιωπὴν δὲ γίνεσθαι παρὰ πάντων. τὸ τελευταῖον δὲ ἤδη ὑπέργηρως ὢν ἄκλητος εἰς ἣν τύχοι παριὼν οἰκίαν ἐδείπνει καὶ ἐκάθευδε, τῶν ἐνοικούντων θεοῦ τινα ἐπιφάνειαν ἡγουμένων τὸ πρᾶγμα καί τινα ἀγαθὸν δαίμονα εἰσεληλυθέναι αὐτοῖς εἰς τὴν οἰκίαν. παριόντα δὲ αἱ ἀρτοπώλιδες ἀνθεῖλκον πρὸς αὑτὰς ἑκάστη ἀξιοῦσα παρʼ αὐτῆς λαμβάνειν τῶν ἄρτων, καὶ τοῦτο εὐτυχίαν ἑαυτῆς ἡ δεδωκυῖα ᾤετο. καὶ μὴν καὶ οἱ παῖδες ὀπώρας προσέφερον αὐτῷ πατέρα ὀνομάζοντες.\nστάσεως δέ ποτε Ἀθήνησι γενομένης εἰσῆλθεν εἰς τὴν ἐκκλησίαν καὶ φανεὶς μόνον σιωπᾶν ἐποίησεν αὐτούς· ὁ δὲ ἰδὼν ἤδη μετεγνωκότας οὐδὲν εἰπὼν καὶ αὐτὸς ἀπηλλάγη.\nὅτε δὲ συνῆκεν οὐκέθʼ οἷός τε ὢν αὑτῷ ἐπικουρεῖν, εἰπὼν πρὸς τοὺς παρόντας τὸν ἐναγώνιον τῶν κηρύκων πόδα Λήγει μὲν ἀγὼν τῶν καλλίστωνἄθλων ταμίας, καιρὸς δὲ καλεῖμηκέτι μέλλειν, καὶ πάντων ἀποσχόμενος ἀπῆλθεν τοῦ βίου φαιδρὸς καὶ οἷος ἀεὶ τοῖς ἐντυγχάνουσιν ἐφαίνετο.\nὀλίγον δὲ πρὸ τῆς τελευτῆς ἐρομένου τινός, Περὶ ταφῆς τί κελεύεις; Μὴ πολυπραγμονεῖτε, ἔφη· ἡ γὰρ ὀδμή με θάψει. φαμένου δὲ ἐκείνου, Τί οὖν; οὐκ αἰσχρὸν ὀρνέοις καὶ κυσὶ βορὰν προτεθῆναι τηλικούτου ἀνδρὸς σῶμα; Καὶ μὴν οὐδὲν ἄτοπον, ἔφη, τοῦτο, εἰ μέλλω καὶ ἀποθανὼν ζῴοις τισὶ χρήσιμος ἔσεσθαι.\nοἱ μέντοι Ἀθηναῖοι καὶ ἔθαψαν αὐτὸν δημοσίᾳ μεγαλοπρεπῶς καὶ ἐπὶ πολὺ ἐπένθησαν, καὶ τὸν θᾶκον τὸν λίθινον, ἐφʼ οὗ εἰώθει ὁπότε κάμνοι ἀναπαύεσθαι, προσεκύνουν καὶ ἐστεφάνουν ἐς τιμὴν τοῦ ἀνδρός, ἡγούμενοι ἱερὸν εἶναι καὶ τὸν λίθον, ἐφʼ οὗ ἐκαθέζετο. ἐπὶ μὲν γὰρ τὴν ἐκφορὰν οὐκ ἔστιν ὅστις οὐκ ἀπήντησεν, καὶ μάλιστα τῶν φιλοσόφων· οὗτοι μέντοι ὑποδύντες ἐκόμιζον αὐτὸν ἄχρι πρὸς τὸν τάφον.\nΤαῦτα ὀλίγα πάνυ ἐκ πολλῶν ἀπεμνημόνευσα, καὶ ἔστιν ἀπὸ τούτων τοῖς ἀναγινώσκουσι λογίζεσθαι ὁποῖος ἐκεῖνος ἀνὴρ ἐγένετο.\n","locs":[{"loc":"urn:cts:greekLit:tlg0062.tlg008:1","start":0,"length":672},{"loc":"urn:cts:greekLit:tlg0062.tlg008:2","start":672,"length":344},{"loc":"urn:cts:greekLit:tlg0062.tlg008:3","start":1016,"length":794},{"loc":"urn:cts:greekLit:tlg0062.tlg008:4","start":1810,"length":484},{"loc":"urn:cts:greekLit:tlg0062.tlg008:5","start":2294,"length":403},{"loc":"urn:cts:greekLit:tlg0062.tlg008:6","start":2697,"length":325},{"loc":"urn:cts:greekLit:tlg0062.tlg008:7","start":3022,"length":371},{"loc":"urn:cts:greekLit:tlg0062.tlg008:8","start":3393,"length":437},{"loc":"urn:cts:greekLit:tlg0062.tlg008:9","start":3830,"length":223},{"loc":"urn:cts:greekLit:tlg0062.tlg008:10","start":4053,"length":554},{"loc":"urn:cts:greekLit:tlg0062.tlg008:11","start":4607,"length":1417},{"loc":"urn:cts:greekLit:tlg0062.tlg008:12","start":6024,"length":551},{"loc":"urn:cts:greekLit:tlg0062.tlg008:13","start":6575,"length":334},{"loc":"urn:cts:greekLit:tlg0062.tlg008:14","start":6909,"length":409},{"loc":"urn:cts:greekLit:tlg0062.tlg008:15","start":7318,"length":364},{"loc":"urn:cts:greekLit:tlg0062.tlg008:16","start":7682,"length":322},{"loc":"urn:cts:greekLit:tlg0062.tlg008:17","start":8004,"length":368},{"loc":"urn:cts:greekLit:tlg0062.tlg008:18","start":8372,"length":210},{"loc":"urn:cts:greekLit:tlg0062.tlg008:19","start":8582,"length":246},{"loc":"urn:cts:greekLit:tlg0062.tlg008:20","start":8828,"length":292},{"loc":"urn:cts:greekLit:tlg0062.tlg008:21","start":9120,"length":167},{"loc":"urn:cts:greekLit:tlg0062.tlg008:22","start":9287,"length":176},{"loc":"urn:cts:greekLit:tlg0062.tlg008:23","start":9463,"length":359},{"loc":"urn:cts:greekLit:tlg0062.tlg008:24","start":9822,"length":420},{"loc":"urn:cts:greekLit:tlg0062.tlg008:25","start":10242,"length":386},{"loc":"urn:cts:greekLit:tlg0062.tlg008:26","start":10628,"length":246},{"loc":"urn:cts:greekLit:tlg0062.tlg008:27","start":10874,"length":184},{"loc":"urn:cts:greekLit:tlg0062.tlg008:28","start":11058,"length":237},{"loc":"urn:cts:greekLit:tlg0062.tlg008:29","start":11295,"length":176},{"loc":"urn:cts:greekLit:tlg0062.tlg008:30","start":11471,"length":239},{"loc":"urn:cts:greekLit:tlg0062.tlg008:31","start":11710,"length":197},{"loc":"urn:cts:greekLit:tlg0062.tlg008:32","start":11907,"length":90},{"loc":"urn:cts:greekLit:tlg0062.tlg008:33","start":11997,"length":176},{"loc":"urn:cts:greekLit:tlg0062.tlg008:34","start":12173,"length":200},{"loc":"urn:cts:greekLit:tlg0062.tlg008:35","start":12373,"length":212},{"loc":"urn:cts:greekLit:tlg0062.tlg008:36","start":12585,"length":170},{"loc":"urn:cts:greekLit:tlg0062.tlg008:37","start":12755,"length":249},{"loc":"urn:cts:greekLit:tlg0062.tlg008:38","start":13004,"length":189},{"loc":"urn:cts:greekLit:tlg0062.tlg008:39","start":13193,"length":234},{"loc":"urn:cts:greekLit:tlg0062.tlg008:40","start":13427,"length":164},{"loc":"urn:cts:greekLit:tlg0062.tlg008:41","start":13591,"length":186},{"loc":"urn:cts:greekLit:tlg0062.tlg008:42","start":13777,"length":144},{"loc":"urn:cts:greekLit:tlg0062.tlg008:43","start":13921,"length":91},{"loc":"urn:cts:greekLit:tlg0062.tlg008:44","start":14012,"length":303},{"loc":"urn:cts:greekLit:tlg0062.tlg008:45","start":14315,"length":135},{"loc":"urn:cts:greekLit:tlg0062.tlg008:46","start":14450,"length":121},{"loc":"urn:cts:greekLit:tlg0062.tlg008:47","start":14571,"length":98},{"loc":"urn:cts:greekLit:tlg0062.tlg008:48","start":14669,"length":296},{"loc":"urn:cts:greekLit:tlg0062.tlg008:49","start":14965,"length":191},{"loc":"urn:cts:greekLit:tlg0062.tlg008:50","start":15156,"length":609},{"loc":"urn:cts:greekLit:tlg0062.tlg008:51","start":15765,"length":169},{"loc":"urn:cts:greekLit:tlg0062.tlg008:52","start":15934,"length":106},{"loc":"urn:cts:greekLit:tlg0062.tlg008:53","start":16040,"length":118},{"loc":"urn:cts:greekLit:tlg0062.tlg008:54","start":16158,"length":172},{"loc":"urn:cts:greekLit:tlg0062.tlg008:55","start":16330,"length":261},{"loc":"urn:cts:greekLit:tlg0062.tlg008:56","start":16591,"length":255},{"loc":"urn:cts:greekLit:tlg0062.tlg008:57","start":16846,"length":184},{"loc":"urn:cts:greekLit:tlg0062.tlg008:58","start":17030,"length":207},{"loc":"urn:cts:greekLit:tlg0062.tlg008:59","start":17237,"length":227},{"loc":"urn:cts:greekLit:tlg0062.tlg008:60","start":17464,"length":88},{"loc":"urn:cts:greekLit:tlg0062.tlg008:61","start":17552,"length":54},{"loc":"urn:cts:greekLit:tlg0062.tlg008:62","start":17606,"length":142},{"loc":"urn:cts:greekLit:tlg0062.tlg008:63","start":17748,"length":702},{"loc":"urn:cts:greekLit:tlg0062.tlg008:64","start":18450,"length":161},{"loc":"urn:cts:greekLit:tlg0062.tlg008:65","start":18611,"length":269},{"loc":"urn:cts:greekLit:tlg0062.tlg008:66","start":18880,"length":296},{"loc":"urn:cts:greekLit:tlg0062.tlg008:67","start":19176,"length":514}]}
{"id":"urn:cts:greekLit:tlg0062.tlg008.perseus-grc2","text":"Ἐμελλεν ἄρα μηδὲ ὁ καθʼ ἡμᾶς βίος τὸ παντάπασιν ἄμοιρος ἔσεσθαι ἀνδρῶν λόγου καὶ μνήμης ἀξίων, ἀλλὰ καὶ σώματος ἀρετὴν ὑπερφυᾶ καὶ γνώμην ἄκρως φιλόσοφον ἐκφαίνειν λέγω δὲ εἴς τε τὸν Βοιώτιον Σώστρατον ἀναφέρων, ὃν Ἡρακλέα οἱ Ἕλληνες ἐκάλουν καὶ ᾤοντο εἶναι, καὶ μάλιστα εἰς Δημώνακτα τὸν φιλόσοφον, οὓς καὶ εἶδον αὐτὸς καὶ ἰδὼν ἐθαύμασα, θατέρῳ δὲ τῷ Δημώνακτι καὶ ἐπὶ μήκιστον συνεγενόμην. περὶ μὲν οὖν Σωστράτου ἐν ἄλλῳ βιβλίῳ γέγραπταί μοι καὶ δεδήλωται μέγεθός τε αὐτοῦ καὶ ἰσχύος ὑπερβολὴ καὶ ἡ ὕπαιθρος ἐν τῷ Παρνασσῷ δίαιτα, καὶ ἡ ἐπίπονος εὐνὴ καὶ τροφαὶ ὄρειοι καὶ ἔργα οὐκ ἀπῳδὰ τοῦ ὀνόματος ὅσα ἢ λῃστὰς αἴρων ἔπραξεν ἢ ὁδοποιῶν τὰ ἄβατα ἢ γεφυρῶν τὰ δύσπορα.\nπερὶ δὲ Δημώνακτος ἤδη δίκαιον λέγειν ἀμφοῖν ἕνεκα, ὡς ἐκεῖνος τε διὰ μνήμης εἴη τοῖς ἀρίστοις τό γε κατʼ ἐμὲ καὶ οἱ γενναιότατοι τῶν νέων καὶ πρὸς φιλοσοφίαν ὁρμῶντες ἔχοιεν μὴ πρὸς τὰ ἀρχαῖα μόνα τῶν παραδειγμάτων σφᾶς αὐτοὺς ῥυθμίζειν, ἀλλὰ κἀκ τοῦ ἡμετέρου βίου κανόνα προτίθεσαι καὶ ζηλοῦν ἐκεῖνον ἄριστον ὧν οἶδα ἐγὼ φιλοσόφων γενόμενον.\nἦν δὲ τὸ μὲν γένος Κύπριος, οὐ τῶν ἀφανῶν ὅσα εἰς ἀξίωμα πολιτικὸν καὶ κτῆσιν. οὐ μὴν ἀλλὰ καὶ πάντων τούτων ὑπεράνω γενόμενος καὶ ἀξιώσας ἑαυτὸν τῶν καλλίστων πρὸς φιλοσοφίαν ὥρμησεν οὐκ Ἀγαθοβούλου μὰ Δίʼ οὐδὲ Δημητρίου πρὸ αὐτοῦ οὐδὲ Ἐπικτήτου ἐπεγειράντων, ἀλλὰ πᾶσι μὲν συνεγένετο τούτοις καὶ ἔτι Τιμοκράτει τῷ Ἡρακλεώτῃ σοφῷ ἀνδρὶ φωνήν τε καὶ γνώμην μάλιστα κεκοσμημένῳ· ἀλλʼ ὅ γε Δημῶναξ οὐχ ὑπὸ τούτων τινός, ὡς ἔφην, παρακληθείς, ἀλλʼ ὑπʼ οἰκείας πρὸς τὰ καλὰ ὁρμῆς καὶ ἐμφύτου πρὸς φιλοσοφίαν ἔρωτος ἐκ παίδων εὐθὺς κεκινημένος ὑπερεῖδεν. μὲν τῶν ἀνθρωπείων ἀγαθῶν ἁπάντων, ὅλον δὲ παραδοὺς ἑαυτὸν ἐλευθερίᾳ καὶ παρρησίᾳ διετέλεσεν αὐτός τε ὀρθῷ καὶ ὑγιεῖ καὶ ἀνεπιλήπτῳ βίῳ χρώμενος καὶ τοῖς ὁρῶσι καὶ ἀκούουσι παράδειγμα παρέχων τὴν ἑαυτοῦ γνώμην καὶ τὴν ἐν τῷ φιλοσοφεῖν ἀλήθειαν.\nοὐ μὴν ἀνίπτοις γε ποσίν, τὸ τοῦ λόγου, πρὸς ταῦτα ᾖξεν, ἀλλὰ καὶ ποιηταῖς σύντροφος ἐγένετο καὶ τῶν πλείστων ἐμέμνητο καὶ λέγειν ἤσκητο καὶ τὰς ἐν φιλοσοφίᾳ προαιρέσεις οὐκ ἐπʼ ὀλίγον οὐδὲ κατὰ τὴν παροιμίαν ἄκρῳ τῷ δακτύλῳ ἁψάμενος ἠπίστατο, καὶ τὸ σῶμα δὲ ἐγεγύμναστο καὶ πρὸς καρτερίαν διεπεπόνητο, καὶ τὸ ὅλον ἐμεμελήκει αὐτῷ μηδενὸς ἄλλου προσδεᾶ εἶναι· ὥστε ἐπεὶ καὶ ἔμαθεν οὐκέτι ἑαυτῷ διαρκῶν, ἑκὼν ἀπῆλθε τοῦ βίου πολὺν ὑπὲρ αὑτοῦ λόγον τοῖς ἀρίστοις τῶν Ἑλλήνων καταλιπών.\nφιλοσοφίας δὲ εἶδος οὐχ ἓν ἀποτεμόμενος, ἀλλὰ πολλὰς ἐς ταὐτὸ καταμίξας οὐ πάνυ τι ἐξέφαινε τίνι αὐτῶν ἔχαιρεν ἐῴκει δὲ τῷ Σωκράτει μᾶλλον ᾠκειῶσθαι, εἰ καὶ τῷ σχήματι καὶ τῇ τοῦ βίου ῥᾳστώνῃ τὸν Σίνωπέα ζηλοῦν ἔδοξεν, οὐ παραχαράττων τὰ εἰς τὴν δίαιταν, ὡς θαυμάζοιτο καὶ ἀποβλέποιτο ὑπὸ τῶν ἐντυγχανόντων, ἀλλʼ ὁμοδίαιτος ἅπασι καὶ πεζὸς ὢν καὶ οὐδʼ ἐπʼ ὀλίγον τύφῳ κάτοχος συνῆν καὶ ξυνεπολιτεύετο, τὴν μὲν τοῦ Σωκράτους εἰρωνείαν οὐ προσιέμενος,\nχάριτος δὲ Ἀττικῆς μεστὰς ἀποφαίνων τὰς συνουσίας, ὡς τοὺς προσομιλήσαντας ἀπιέναι μήτε καταφρονήσαντας ὡς ἀγεννοῦς μήτε τὸ σκυθρωπὸν τῶν ἐπιτιμήσεων ἀποφεύγοντας, παντοίους δὲ ὑπʼ εὐφροσύνης γενομένους καὶ κοσμιωτέρους παρὰ πολὺ καὶ φαιδροτέρους καὶ πρὸς τὸ μέλλον εὐέλπιδας.\nοὐδεπώποτε γοῦν ὤφθη κεκραγὼς ἢ ὑπερδιατεινόμενος ἢ ἀγανακτῶν, οὐδʼ εἰ ἐπιτιμᾶν τῳ δέοι, ἀλλὰ τῶν μὲν ἁμαρτημάτων καθήπτετο, τοῖς δὲ ἁμαρτάνουσι συνεγίνωσκεν, καὶ τὸ παράδειγμα παρὰ τῶν ἰατρῶν ἠξίου λαμβάνειν τὰ μὲν νοσήματα ἰωμένων, ὀργῇ δὲ πρὸς τοὺς νοσοῦντας οὐ χρωμένων ἡγεῖτο γὰρ ἀνθρώπου μὲν εἶναι τὸ ἁμαρτάνειν, θεοῦ δὲ ἢ ἀνδρὸς ἰσοθέου τὰ πταισθέντα ἐπανορθοῦν.\nτοιούτῳ δὴ βίῳ χρώμενος εἰς ἑαυτὸν μὲν οὐδενὸς ἐδεῖτο, φίλοις δὲ συνέπραττε τὰ εἰκότα, καὶ τοὺς μὲν εὐτυχεῖν δοκοῦντας αὐτῶν ὑπεμίμνησκεν ὡς ἐπʼ ὀλιγοχρονίοις τοῖς δοκοῦσιν ἀγαθοῖς ἐπαιρομένους, τοὺς δὲ ἢ πενίαν ὀδυρομένους ἢ φυγὴν δυσχεραίνοντας ἢ γῆρας ἢ νόσον αἰτιωμένους σὺν γέλωτι παρεμυθεῖτο, οὐχ ὁρῶντας ὅτι μετὰ μικρὸν αὐτοῖς παύσεται μὲν τὰ ἀνιῶντα, λήθη δέ τις ἀγαθῶν καὶ κακῶν καὶ ἐλευθερία μακρὰ πάντας ἐν ὀλίγῳ καταλήψεται.\nἔμελεν δὲ αὐτῷ καὶ ἀδελφοὺς στασιάζοντας διαλλάττειν καὶ γυναιξὶ πρὸς τοὺς γεγαμηκότας εἰρήνην πρυτανεύειν· καί που καὶ δήμοις ταραττομένοις ἐμμελῶς διελέχθη καὶ τοὺς πλείστους αὐτῶν ἔπεισεν ὑπουργεῖν τῇ πατρίδι τὰ μέτρια.\nτοιοῦτός τις ἦν ὁ τρόπος τῆς φιλοσοφίας αὐτοῦ, πρᾶος καὶ ἥμερος καὶ φαιδρός·\nμόνον αὐτὸν ἠνία φίλου νόσος ἢ θάνατος, ὡς ἂν καὶ τὸ μέγιστον τῶν ἐν ἀνθρώποις ἀγαθῶν τὴν φιλίαν ἡγούμενον. καὶ διὰ τοῦτο φίλος μὲν ἦν ἅπασι καὶ οὐκ ἔστιν ὅντινα οὐκ οἰκεῖον ἐνόμιζεν, ἄνθρωπόν γε ὄντα, πλέον δὲ ἢ ἔλαττον ἔχαιρε συνὼν ἐνίοις αὐτῶν, μόνοις ἐξιστάμενος ὁπόσοι ἂν ἐδόκουν αὐτῷ ὑπὲρ τὴν τῆς θεραπείας ἐλπίδα διαμαρτάνειν. καὶ πάντα ταῦτα μετὰ Χαρίτων καὶ Ἀφροδίτης αὐτῆς ἔπραττέν τε καὶ ἔλεγεν, ὡς ἀεί, τὸ κωμικὸν ἐκεῖνο, τὴν πειθὼ τοῖς χείλεσιν αὐτοῦ ἐπικαθῆσθαι.\nτοιγαροῦν καὶ Ἀθηναίων ὅ τε σύμπας δῆμος καὶ οἱ ἐν τέλει ὑπερφυῶς ἐθαύμαζον αὐτὸν καὶ διετέλουν ὥς τινα τῶν κρειττόνων προσβλέποντες. καίτοι ἐν ἀρχῇ προσέκρουε τοῖς πολλοῖς αὐτῶν καὶ μῖσος οὐ μεῖον τοῦ πρὸ αὑτοῦ παρὰ τοῖς πλήθεσιν ἐκτήσατο ἐπί τε τῇ παρρησίᾳ καὶ ἐλευθερίᾳ, καί τινες ἐπʼ αὐτὸν συνέστησαν Ἄνυτοι καὶ Μέλητοι τὰ αὐτὰ κατηγοροῦντες ἅπερ κἀκείνου οἱ τότε, ὅτι οὔτε θύων ὤφθη πώποτε οὔτε ἐμυήθη μόνος ἁπάντων ταῖς Ἐλευσινίαις· πρὸς ἅπερ ἀνδρείως μάλα στεφανωσάμενος καὶ καθαρὸν ἱμάτιον ἀναλαβὼν καὶ παρελθὼν εἰς τὴν ἐκκλησίαν τὰ μὲν ἐμμελῶς, τὰ δὲ καὶ τραχύτερον ἢ κατὰ τὴν ἑαυτοῦ προαίρεσιν ἀπελογήσατο· πρὸς μὲν γὰρ τὸ μὴ τεθυκέναι πώποτε τῇ Ἀθηνᾷ, Μὴ θαυμάσητε, ἔφη, ὦ ἄνδρες Ἀθηναῖοι, εἰ μὴ πρότερον αὐτῇ ἔθυσα, οὐδὲν γὰρ δεῖσθαι αὐτὴν τῶν παρʼ ἐμοῦ θυσιῶν ὑπελάμβανον. πρὸς δὲ θάτερον, τὸ τῶν μυστηρίων, ταύτην ἔφη ἔχειν αἰτίαν τοῦ μὴ κοινωνῆσαι σφίσι τῆς τελετῆς, ὅτι, ἄν τε φαῦλα ᾖ τὰ μυστήρια, οὐ σιωπήσεται πρὸς τοὺς μηδέπω μεμυημένους, ἀλλʼ ἀποτρέψει αὐτοὺς τῶν ὀργίων, ἄν τε καλά, πᾶσιν αὐτὰ ἐξαγορεύσει ὑπὸ φιλανθρωπίας· ὥστε τοὺς Ἀθηναίους ἤδη λίθους ἐπʼ αὐτὸν ἐν ταῖν χεροῖν ἔχοντας πράους αὐτῷ καὶ ἵλεως γενέσθαι αὐτίκα καὶ τὸ ἀπʼ ἐκείνου ἀρξαμένους τιμᾶν καὶ αἰδεῖσθαι καὶ τὰ τελευταῖα θαυμάζειν, καίτοι εὐθὺς ἐν ἀρχῇ τῶν πρὸς αὐτοὺς λόγων τραχυτέρῳ ἐχρήσατο τῷ προοιμίῳ· ἄνδρες γὰρ ἔφη Ἀθηναῖοι, ἐμὲ, μὲν ὁρῶντες ἐστεφανωμένον ὑμεῖς ἤδη κἀμὲ καταθύσατε, τὸ γὰρ πρότερον οὐκ ἐκαλλιερήσατε.\nβούλομαι δὲ ἔνια παραθέσθαι τῶν εὐστόχως τε ἅμα καὶ ἀστείως ὑπʼ αὐτοῦ λελεγμένων ἄρξασθαι δὲ ἀπὸ Φαβωρίνου καλὸν καὶ ὧν πρὸς ἐκεῖνον εἶπεν. ἐπεὶ γὰρ ὁ Φαβωρῖνος ἀκούσας τινὸς ὡς ἐν γέλωτι ποιοῖτο τὰς ὁμιλίας αὐτοῦ καὶ μάλιστα τῶν ἐν αὐταῖς μελῶν τὸ ἐπικεκλασμένον σφόδρα ὡς ἀγεννὲς καὶ γυναικεῖον καὶ φιλοσοφίᾳ ἥκιστα πρέπον, προσελθὼν ἠρώτα τὸν Δημώνακτα, τίς ὢν χλευάζοι τὰ αὐτοῦ· ἄνθρωπος, ἔφη, οὐκ εὐαπάτητα ἔχων τὰ ὦτα. ἐγκειμένου δὲ τοῦ σοφιστοῦ καὶ ἐρωτῶντος, τίνα δὲ καὶ ἐφόδια ἔχων, ὦ Δημῶναξ, ἐκ παιδείας εἰς φιλοσοφίαν ἥκεις; ὄρχεις, ἔφη.\nἄλλοτε δέ ποτε ὁ αὐτὸς προσελθὼν ἠρώτα τὸν Δημώνακτα, τίνα αἵρεσιν ἀσπάζεται μᾶλλον ἐν φιλοσοφίᾳ· ὁ δέ, Τίς γάρ σοι εἶπεν ὅτι φιλοσοφῶ; καὶ ἀπιὼν ἤδη παρʼ αὐτοῦ μάλα ἡδὺ ἐγέλασεν τοῦ δὲ ἐρωτήσαντος, ἐφʼ ὅτῳ γελᾷ, ἐκεῖνος ἔφη, Γελοῖόν μοι εἶναι ἔδοξεν, εἰ σὺ ἀπὸ τοῦ πώγωνος ἀξιοῖς κρίνεσθαι τοὺς φιλοσοφοῦντας αὐτὸς πώγωνα οὐκ ἔχων.\nτοῦ δὲ Σιδωνίου ποτὲ σοφιστοῦ Ἀθήνησιν εὐδοκιμοῦντος καὶ λέγοντος ὑπὲρ αὑτοῦ ἔπαινόν τινα τοιοῦτον, ὅτι πάσης φιλοσοφίας πεπείραται — οὐ χεῖρον δὲ αὐτὰ εἰπεῖν ἃ ἔλεγεν Ἐὰν Ἀριστοτέλης με καλῇ ἐπὶ τὸ Λύκειον, ἕψομαι· ἂν Πλάτων ἐπὶ τὴν Ἀκαδημίαν, ἀφίξομαι· ἂν Ζήνων, ἐν τῇ Ποικίλῃ διατρίψω· ἂν Πυθαγόρας καλῇ, σιωπήσομαι. ἀναστὰς οὖν ἐκ μέσων τῶν ἀκροωμένων, Οὗτος, ἔφη προσειπὼν τὸ ὄνομα, καλεῖ σε Πυθαγόρας.\nΠύθωνος δέ τινος τῶν ἐν Μακεδονίᾳ εὐπαρύφων νεανίσκου ὡραίου ἐρεσχηλοῦντος αὐτὸν καὶ προτείνοντος ἐρώτημά τι σοφιστικὸν καὶ κελεύοντος εἰπεῖν τοῦ συλλογισμοῦ τὴν λύσιν, Ἕν, ἔφη, οἶδα, τέκνον, ὅτι περαίνει. ἀγανακτήσαντος δὲ ἐκείνου ἐπὶ τῷ τῆς ἀμφιβολίας σκώμματι καὶ ; συναπειλήσαντος, Αὐτίκα σοι μάλα τὸν ἄνδρα δείξω, ὁ δὲ σὺν γέλωτι ἠρώτησεν, Καὶ γὰρ ἄνδρα ἔχεις;\nἐπεὶ δέ τις ἀθλητὴς καταγελασθεὶς ὑπʼ αὐτοῦ, ὅτι ἐσθῆτα ὤφθη ἀνθινὴν ἀμπεχόμενος Ὀλυμπιονίκης ὤν, ἐπάταξεν αὐτὸν εἰς τὴν κεφαλὴν λίθῳ καὶ αἷμα ἐρρύη, οἱ μὲν παρόντες ἠγανάκτουν ὡς αὐτὸς ἕκαστος τετυπτημένος καὶ ἐβόων πρὸς τὸν ἀνθύπατον ἰέναι, ὁ δὲ Δημῶναξ, Μηδαμῶς, ἔφη, ὦ ἄνδρες, πρὸς τὸν ἀνθύπατον, ἀλλʼ ἐπὶ τὸν ἰατρόν.\nἐπεὶ δέ ποτε καὶ χρυσοῦν δακτύλιον ὁδῷ βαδίζων εὗρεν, γραμματεῖον ἐν ἀγορᾷ προθεὶς ἠξίου τὸν ἀπολέσαντα, ὅστις εἴη τοῦ δακτυλίου δεσπότης, ἥκειν καὶ εἰπόντα ὁλκὴν αὐτοῦ καὶ λίθον καὶ τύπον ἀπολαμβάνειν· ἧκεν οὖν τις μειρακίσκος ὡραῖος αὐτὸς ἀπολωλεκέναι λέγων. ἐπεὶ δὲ οὐδὲν ὑγιὲς ἔλεγεν, Ἄπιθι, ἔφη, ὦ παῖ, καὶ τὸν ἑαυτοῦ δακτύλιον φύλαττε, τοῦτον γὰρ οὐκ ἀπολώλεκας.\nτῶν δὲ ἀπὸ τῆς Ῥωμαίων βουλῆς τις Ἀθήνησιν υἱὸν αὐτῷ δείξας πάνυ ὡραῖον, θηλυδρίαν δὲ καὶ διακεκλασμένον, Προσαγορεύει σε, ἔφη, ὁ ἐμὸς υἱὸς οὑτοσί, καὶ ὁ Δημῶναξ, Καλός, ἔφη, καὶ σοῦ ἄξιος καὶ τῇ μητρὶ ὅμοιος.\nτὸν δὲ Κυνικὸν τὸν ἐν ἄρκτου δέρματι φιλοσοφοῦντα οὐχ Ὁνωρᾶτον, ὥσπερ ὠνομάζετο, ἀλλʼ Ἀρκεσίλαον καλεῖν ἠξίου.\nἐρωτήσαντος δέ τινος, τίς αὐτῷ ὅρος εὐδαιμονίας εἶναι δοκεῖ, μόνον εὐδαίμονα ἔφη τὸν ἐλεύθερον· ἐκείνου δὲ φήσαντος πολλοὺς ἐλευθέρους εἶναι,\nἀλλʼ ἐκεῖνον νομίζω τὸν μήτε ἐλπίζοντά τι μήτε δεδιότα· ὁ δέ, Καὶ πῶς ἄν, ἔφη, τοῦτό τις δύναιτο; ἅπαντες γὰρ ὡς τὸ πολὺ τούτοις δεδουλώμεθα. καὶ μὴν εἰ κατανοήσεις τὰ τῶν ἀνθρώπων πράγματα, εὕροις ἂν αὐτὰ οὔτε ἐλπίδος οὔτε φόβου ἄξια, παυσομένων πάντως καὶ τῶν ἀνιαρῶν καὶ τῶν ἡδέων.\nΠερεγρίνου δὲ τοῦ Πρωτέως ἐπιτιμῶντος αὐτῷ, ὅτι ἐγέλα τὰ πολλὰ καὶ τοῖς ἀνθρώποις προσέπαιζε, καὶ λέγοντος, Δημῶναξ, οὐ κυνᾷς, ἀπεκρίνατο, Περεγρῖνε, οὐκ ἀνθρωπίζεις.\nκαὶ μὴν καὶ φυσικόν τινα περὶ τῶν ἀντιπόδων διαλεγόμενον ἀναστήσας καὶ ἐπὶ φρέαρ ἀγαγὼν καὶ δείξας αὐτῷ τὴν ἐν τῷ ὕδατι σκιὰν ἤρετο, Τοιούτους ἄρα τοὺς ἀντίποδας εἶναι λέγεις;\nἀλλὰ καὶ μάγου τινὸς εἶναι λέγοντος καὶ ἐπῳδὰς ἔχειν ἰσχυράς, ὡς ὑπʼ αὐτῶν ἅπαντας ἀναπεισθῆναι παρέχειν αὐτῷ ὁπόσα βούλεται, Μὴ θαύμαζε, ἔφη· καὶ γὰρ αὐτὸς ὁμότεχνὸς εἰμί σοι, καὶ εἰ βούλει, ἕπου πρὸς τὴν ἀρτόπωλιν καὶ ὄψει με διὰ μιᾶς ἐπῳδῆς καὶ μικροῦ τοῦ φαρμάκου πείθοντα αὐτὴν δοῦναί μοι τῶν ἄρτων, αἰνιττόμενος τὸ νόμισμα ὡς τὰ ἴσα τῇ ἐπῳδῇ δυνάμενον.\nἐπεὶ δὲ Ἡρῴδης ὁ πάνυ ἐπένθει τὸν Πολυδεύκη πρὸ ὥρας ἀποθανόντα καὶ ἠξίου ὄχημα ζεύγνυσθαι αὐτῷ καὶ ἵππους παρίστασθαι ὡς ἀναβησομένῳ καὶ δεῖπνον παρασκευάζεσθαι, προσελθών, Παρὰ Πολυδεύκους, ἔφη, κομίζω σοὶ τινα ἐπιστολήν. ἡσθέντος δὲ ἐκείνου καὶ οἰηθέντος ὅτι κατὰ τὸ κοινὸν καὶ αὐτὸς τοῖς ἄλλοις συντρέχει τῷ πάθει αὐτοῦ, καὶ εἰπόντος, Τί οὖν, ὦ Δημῶναξ, Πολυδεύκης ἀξιοῖ; αἰτιᾶταί σε, ἔφη, ὅτι μὴ ἤδη πρὸς αὐτὸν ἄπει.\nὁ δʼ αὐτὸς υἱὸν πενθοῦντι καὶ ἐν σκότῳ ἑαυτὸν καθείρξαντι προσελθὼν ἔλεγεν μάγος τε εἶναι καὶ δύνασθαι αὐτῷ ἀναγαγεῖν τοῦ παιδὸς τὸ εἴδωλον, εἰ μόνον αὐτῷ τρεῖς τινας ἀνθρώπους ὀνομάσειε μηδένα πώποτε πεπενθηκότας· ἐπὶ πολὺ δὲ ἐκείνου .ἐνδοιάσαντος καὶ ἀποροῦντος — οὐ γὰρ εἶχέν τινα, οἶμαι, εἰπεῖν τοιοῦτον — εἶτʼ, ἔφη, ὦ γελοῖε, μόνος ἀφόρητα πάσχειν νομίζεις μηδένα ὁρῶν πένθους ἄμοιρον;\nκαὶ μὴν κἀκείνων καταγελᾶν ἠξίου τῶν ἐν ταῖς ὁμιλίαις πάνυ ἀρχαίοις καὶ ξένοις ὀνόμασι χρωμένων ἑνὶ γοῦν ἐρωτηθέντι ὑπʼ αὐτοῦ λόγον τινὰ καὶ ὑπεραττικῶς ἀποκριθέντι, Ἐγὼ μέν σε, ἔφη, ὦ ἑταῖρε, νῦν ἠρώτησα, σὺ δέ μοι ὡς ἐπʼ Ἀγαμέμνονος ἀποκρίνῃ.\nεἰπόντος δέ τινος τῶν ἑταίρων, Ἀπίωμεν, Δημῶναξ, εἰς τὸ Ἀσκληπιεῖον καὶ προσευξώμεθα ὑπὲρ τοῦ υἱοῦ, Πάνυ, ἔφη, κωφὸν ἡγῇ τὸν Ἀσκληπιόν, εἰ μὴ δύναται κἀντεῦθεν ἡμῶν εὐχομένων ἀκούειν.\nἰδὼν δέ ποτε δύο τινὰς φιλοσόφους κομιδῇ ἀπαιδεύτως ἐν ζητήσει ἐρίζοντας καὶ τὸν μὲν ἄτοπα ἐρωτῶντα, τὸν δὲ οὐδὲν πρὸς λόγον ἀποκρινόμενον, Οὐ δοκεῖ ὑμῖν, ἔφη, ὦ φίλοι, ὁ μὲν ἕτερος τούτων τράγον ἀμέλγειν, ὁ δὲ αὐτῷ κόσκινον ὑποτιθέναι;\nἈγαθοκλέους δὲ τοῦ Περιπατητικοῦ μέγα φρονοῦντος ὅτι μόνος αὐτός ἐστιν καὶ πρῶτος τῶν διαλεκτικῶν, ἔφη, Καὶ μήν, ὦ Ἀγαθόκλεις, εἰ μὲν πρῶτος, οὐ μόνος, εἰ δὲ μόνος, οὐ πρῶτος.\nΚεθήγου δὲ τοῦ ὑπατικοῦ, ὁπότε διὰ τῆς Ἑλλάδος εἰς τὴν Ἀσίαν ἀπῄει πρεσβεύσων τῷ πατρί, πολλὰ καταγέλαστα καὶ λέγοντος καὶ ποιοῦντος, ἐπειδὴ τῶν ἑταίρων τις ὁρῶν ταῦτα ἔλεγεν αὐτὸν μέγα κάθαρμα εἶναι, Μὰ τὸν· Δίʼ, ἔφη ὁ Δημῶναξ, οὐδὲ μέγα.\nκαὶ Ἀπολλώνιον δέ ποτε τὸν φιλόσοφον ἰδὼν μετὰ πολλῶν τῶν μαθητῶν ἐξελαύνοντα — ἤδη δὲ. ἀπῄει μετάπεμπτος ὡς ἐπὶ παιδείᾳ τῷ βασιλεῖ συνεσόμενος — προσέρχεται, ἔφη, Ἀπολλώνιος καὶ οἱ Ἀργοναῦται αὐτοῦ.\nἄλλου δέ ποτε ἐρομένου εἰ ἀθάνατος αὐτῷ ἡ ψυχὴ δοκεῖ εἶναι, Ἀθάνατος, ἔφη, ἀλλʼ ὡς πάντα.\nπερὶ μέντοι Ἡρῴδου ἔλεγεν ἀληθεύειν τὸν Πλάτωνα φάμενον, οὐ μίαν ἡμᾶς ψυχὴν ἔχειν· οὐ γὰρ εἶναι τῆς αὐτῆς ψυχῆς Ῥήγιλλαν καὶ Πολυδεύκη ὡς ζῶντας ἑστιᾶν καὶ τὰ τοιαῦτα μελετᾶν.\nἐτόλμησε δέ ποτε καὶ Ἀθηναίους ἐρωτῆσαι δημοσίᾳ τῆς προρρήσεως ἀκούσας, διὰ τίνα αἰτίαν ἀποκλείουσι τοὺς βαρβάρους, καὶ ταῦτα τοῦ τὴν τελετὴν αὐτοῖς καταστησαμένου Εὐμόλπου βαρβάρου καὶ Θρᾳκὸς ὄντος.\nἐπεὶ δέ ποτε πλεῖν μέλλοντι αὐτῷ διὰ χειμῶνος ἔφη τις τῶν φίλων Οὐ δέδοικας μὴ ἀνατραπέντος τοῦ σκάφους ὑπὸ ἰχθύων καταβρωθῇς; ἀγνώμων ἂν εἴην, ἔφη, ὀκνῶν ὑπὸ ἰχθύων κατεδεσθῆναι τοσούτους αὐτὸς ἰχθῦς καταφαγών.\nῥήτορι δέ τινι κάκιστα μελετήσαντι συνεβούλευεν ἀσκεῖν καὶ γυμνάζεσθαι· τοῦ δὲ εἰπόντος, Ἀεὶ ἐπʼ ἐμαυτοῦ λέγω, Εἰκότως τοίνυν, ἔφη, τοιαῦτα λέγεις μωρῷ ἀκροατῇ χρώμενος.\nκαὶ μάντιν δέ ποτε ἰδὼν δημοσίᾳ ἐπὶ μισθῷ μαντευόμενον, Οὐχ ὁρῶ, ἔφη, ἐφʼ ὅτῳ τὸν μισθὸν ἀπαιτεῖς· εἰ μὲν γὰρ ὡς ἀλλάξαι τι δυνάμενος τῶν ἐπικεκλωσμένων, ὀλίγον αἰτεῖς ὁπόσον ἂν αἰτῇς, εἰ δὲ ὡς δέδοκται τῷ θεῷ πάντα ἔσται, τί σου δύναται ἡ μαντική;\nπρεσβύτου δέ τινος Ῥωμαίου εὐσωματοῦντος τὴν ἐνόπλιον αὐτῷ μάχην πρὸς πάτταλον ἐπιδειξαμένου καὶ ἐρομένου, Πῶς σοι, Δημῶναξ, μεμαχῆσθαι ἔδοξα; καλῶς, ἔφη, ἂν ξύλινον τὸν ἀνταγωνιστὴν ἔχῃς.\nκαὶ μὴν καὶ πρὸς τὰς ἀπόρους τῶν ἐρωτήσεων πάνυ εὐστόχως παρεσκεύαστο· ἐρομένου γάρ τινος ἐπὶ χλευασμῷ, Εἰ χιλίας μνᾶς ξύλων καύσαιμι, ὦ Δημῶναξ, πόσαι μναῖ ἂν καπνοῦ γένοιντο; στῆσον, ἔφη, τὴν σποδόν, καὶ τὸ λοιπὸν πᾶν καπνὸς ἔσται.\nΠολυβίου δέ τινος, κομιδῇ ἀπαιδεύτου ἀνθρώπου καὶ σολοίκου, εἰπόντος, Ὁ βασιλεύς με τῇ Ῥωμαίων πολιτείᾳ τετίμηκεν· εἴθε σε, ἔφη, Ἕλληνα μᾶλλον ἢ Ῥωμαῖον πεποιήκει.\nἰδὼν ʼδέ τινα τῶν εὐπαρύφων ἐπὶ τῷ πλάτει τῆς πορφύρας μέγα φρονοῦντα, κύψας αὐτοῦ πρὸς τὸ οὖς καὶ τῆς ἐσθῆτος λαβόμενος καὶ δείξας, Τοῦτο μέντοι πρὸ σοῦ πρόβατον ἐφόρει καὶ ἦν πρόβατον.\nἐπεὶ μέντοι λουόμενος ὤκνησεν ἐς τὸ ὕδωρ ζέον ἐμβῆναι, καὶ ᾐτιάσατό τις ὡς ἀποδειλιάσαντα, Εἰπέ μοι, ἔφη, ὑπὲρ πατρίδος αὐτὸ πείσεσθαι ἔμελλον;\nἐρομένου δέ τινος, Ποῖα νομίζεις εἶναι τὰ ἐν Ἃιδου; περίμεινον, ἔφη, κἀκεῖθέν σοι ἐπιστελῶ.\nἈδμήτῳ δέ τινι ποιητῇ φαύλῳ λέγοντι γεγραφέναι μονόστιχον ἐπίγραμμα, ὅπερ ἐν ταῖς διαθήκαις κεκέλευκεν ἐπιγραφῆναι αὑτοῦ τῇ στήλῃ — οὐ χεῖρον δὲ καὶ αὐτὸ εἰπεῖν, Γαῖα λάβʼ Ἀδμήτου ἔλυτρον, βῆ δʼ εἰς θεὸν αὐτός — γελάσας εἶπεν, Οὕτω καλόν ἐστιν, ὦ Ἄδμητε, τὸ ἐπίγραμμα, ὥστε ἐβουλόμην αὐτὸ ἤδη ἐπιγεγράφθαι.\nἰδὼν δέ τις ·ἐπὶ τῶν σκελῶν αὐτοῦ οἷα τοῖς γέρουσιν ἐπιεικῶς γίνεται, ἤρετο, Τί τοῦτο, ὦ Δημῶναξ; ὁ δὲ μειδιάσας, Χάρων με ἔδακεν, ἔφη.\nκαὶ μέντοι καὶ Λακεδαιμόνιόν τινα ἰδὼν τὸν αὑτοῦ οἰκέτην μαστιγοῦντα, Παῦσαι, ἔφη, ὁμότιμον σαυτοῦ τὸν δοῦλον ἀποφαίνων.\nΔανάης δέ τινος πρὸς τὸν ἀδελφὸν δίκην ἐχούσης, Κρίθητι, ἔφη, οὐ γὰρ εἶ Δανάη ἡ Ἀκρισίου θυγάτηρ.\nμάλιστα δὲ ἐπολέμει τοῖς οὐ πρὸς ἀλήθειαν ἀλλὰ πρὸς ἐπίδειξιν φιλοσοφοῦσιν ἕνα γοῦν ἰδὼν Κυνικὸν τρίβωνα μὲν καὶ πήραν ἔχοντα, ἀντὶ δὲ τῆς βακτηρίας ὕπερον, καὶ κεκραγότα καὶ λέγοντα ὅτι Ἀντισθένους καὶ Κράτητος καὶ Διογένους ἐστὶ ζηλωτής, Μὴ ψεύδου, ἔφη, σὺ γὰρ Ὑπερείδου μαθητὴς ὢν τυγχάνεις.\nἐπεὶ μέντοι πολλοὺς τῶν ἀθλητῶν ἑώρα κακομαχοῦντας καὶ παρὰ τὸν νόμον τὸν ἐναγώνιον ἀντὶ τοῦ παγκρατιάζειν δάκνοντας, Οὐκ ἀπεικότως, ἔφη, τοὺς νῦν ἀθλητὰς οἱ παρομαρτοῦντες λέοντας καλοῦσιν.\nἀστεῖον δὲ κἀκεῖνο αὐτοῦ καὶ δηκτικὸν ἅμα τὸ πρὸς τὸν ἀνθύπατον εἰρημένον· ἦν μὲν γὰρ τῶν πιττουμένων τὰ σκέλη καὶ τὸ σῶμα ὅλον· κυνικοῦ δέ τινος ἐπὶ λίθον ἀναβάντος καὶ αὐτὸ τοῦτο κατηγοροῦντος αὐτοῦ καὶ εἰς κιναιδίαν διαβάλλοντος, ἀγανακτήσας καὶ κατασπασθῆναι τὸν Κυνικὸν κελεύσας ἔμελλεν ἢ ξύλοις συντρίψειν ἢ καὶ φυγῇ ζημιώσειν ἀλλʼ ὅ γε Δημῶναξ παρατυχὼν παρῃτεῖτο συγγνώμην ἔχειν αὐτῷ κατά τινα πάτριον τοῖς Κυνικοῖς παρρησίαν θρασυνομένῳ. εἰπόντος δὲ τοῦ ἀνθυπάτου, Νῦν μέν σοι ἀφίημι αὐτόν, ἂν δὲ ὕστερον τοιοῦτόν τι τολμήσῃ, τί παθεῖν ἄξιός ἐστιν; καὶ ὁ Δημῶναξ, Δρωπακισθῆναι τότε αὐτὸν κέλευσον.\nἄλλῳ δέ τινι στρατοπέδων ἅμα καὶ ἔθνους τοῦ μεγίστου τὴν ἀρχὴν ἐμπιστευθέντι ἐκ βασιλέως ἐρομένῳ, πῶς ἄριστα ἄρξει; ἀοργήτως, ἔφη, καὶ ὀλίγα μὲν λαλῶν, πολλὰ δὲ ἀκούων.\nἐρομένῳ δέ τινι εἰ καὶ αὐτὸς πλακοῦντας ἐσθίοι, Οἴει οὖν, ἔφη, τοῖς μωροῖς τὰς μελίσσας τιθέναι τὰ κηρία;\nπρὸς δὲ τῇ Ποικίλῃ ἀνδριάντα ἰδὼν τὴν χεῖρα ἀποκεκομμένον, ὀψὲ ἔφη Ἀθηναίους εἰκόνι χαλκῇ . τετιμηκέναι τὸν Κυνέγειρον.\nκαὶ μὴν καὶ Ῥουφῖνον τὸν Κύπριον — λέγω δὴ τὸν χωλὸν τὸν ἐκ τοῦ περιπάτου — ἰδὼν ἐπὶ πολὺ τοῖς περιπάτοις ἐνδιατρίβοντα, Οὐδέν ἐστιν, ἔφη, ἀναισχυντότερον χωλοῦ Περιπατητικοῦ.\nἐπεὶ δέ ποτε ὁ Ἐπίκτητος ἐπιτιμῶν ἅμα συνεβούλευεν αὐτῷ ἀγαγέσθαι γυναῖκα καὶ παιδοποιήσασθαι — πρέπειν γὰρ καὶ τοῦτο φιλοσόφῳ ἀνδρὶ ἕτερον ἀντʼ αὐτοῦ καταλιπεῖν τῇ φύσει — ἐλεγκτικώτατα πρὸς αὐτὸν ἀπεκρίνατο, Οὐκοῦν, ὦ Ἐπίκτητε, δός μοι μίαν τῶν σαυτοῦ θυγατέρων.\nκαὶ μὴν τὸ πρὸς Ἑρμῖνον τὸν Ἀριστοτελικὸν ἄξιον ἀπομνημονεῦσαι· εἰδὼς γὰρ αὐτὸν παγκάκιστον μὲν ὄντα καὶ μυρία κακὰ ἐργαζόμενον, τὸν Ἀριστοτέλη δʼ ἐπαινοῦντα καὶ διὰ στόματος αὐτοῦ τὰς δέκα κατηγορίας ἔχοντα, Ἑρμῖνε, ἔφη, ἀληθῶς ἄξιος εἶ δέκα κατηγοριῶν.\nἈθηναίων δὲ σκεπτομένων κατὰ ζῆλον τὸν πρὸς Κορινθίους καταστήσασθαι θέαν μονομάχων, προελθὼν εἰς αὐτούς, Μὴ πρότερον ταῦτα, ὦ Ἀθηναῖοι, ψηφίσησθε, ἂν μὴ τοῦ Ἐλέου τὸν βωμὸν καθέλητε.\nἐπεὶ δὲ εἰς Ὀλυμπίαν ποτὲ ἐλθόντι αὐτῷ Ἠλεῖοι εἰκόνα χαλκῆν ἐψηφίσαντο, Μηδαμῶς τοῦτο, ἔφη, ὦ ἄνδρες Ἠλεῖοι, μὴ δόξητε ὀνειδίζειν τοῖς προγόνοις ὑμῶν, ὅτι μήτε Σωκράτους μήτε Διογένους εἰκόνα ἀνατεθείκασιν.\nἤκουσα δὲ αὐτοῦ ποτε καὶ πρὸς τὸν τὸν τῶν νόμων ἔμπειρον ταῦτα λέγοντος, ὅτι κινδυνεύουσιν ἄχρηστοι εἶναι οἱ νόμοι, ἄν τε πονηροῖς ἄν τε ἀγαθοῖς γράφωνται· οἱ μὲν γὰρ οὐ δέονται νόμων, οἱ δὲ ὑπὸ νόμων οὐδὲν βελτίους γίγνονται.\nτῶν δὲ Ὁμήρου στίχον ἕνα ᾖδεν μάλιστα — κάτθανʼ ὁμῶς ὃ τʼ ἀεργὸς ἀνὴρ ὅ τε πολλὰ ἐοργώς.\nἐπῄνει δὲ καὶ τὸν Θερσίτην ὡς Κυνικόν τινα δημηγόρον.\nἐρωτηθεὶς δέ ποτε, τίς αὐτῷ ἀρέσκοι τῶν φιλοσόφων, ἔφη, Πάντες μὲν θαυμαστοί· ἐγὼ δὲ Σωκράτη μὲν σέβω, θαυμάζω δὲ Διογένη καὶ φιλῶ Ἀρίστιππον.\nἘβίου δὲ ἔτη ὀλίγου δέοντα τῶν ἑκατὸν ἄνοσος, ἄλυπος, οὐδένα ἐνοχλήσας τι ἢ αἰτήσας, φίλοις χρήσιμος, ἐχθρὸν οὐδένα οὐδεπώποτε ἐσχηκώς· καὶ τοσοῦτον ἔρωτα ἔσχον πρὸς αὐτὸν Ἀθηναῖοί τε αὐτοὶ καὶ ἅπασα ἡ Ἑλλάς, ὥστε παριόντι ὑπεξανίστασθαι μὲν τοὺς ἄρχοντας, σιωπὴν δὲ γίνεσθαι παρὰ πάντων. τὸ τελευταῖον δὲ ἤδη ὑπέργηρως ὢν ἄκλητος εἰς ἣν τύχοι παριὼν οἰκίαν ἐδείπνει καὶ ἐκάθευδε, τῶν ἐνοικούντων θεοῦ τινα ἐπιφάνειαν ἡγουμένων τὸ πρᾶγμα καί τινα ἀγαθὸν δαίμονα εἰσεληλυθέναι αὐτοῖς εἰς τὴν οἰκίαν. παριόντα δὲ αἱ ἀρτοπώλιδες ἀνθεῖλκον πρὸς αὑτὰς ἑκάστη ἀξιοῦσα παρʼ αὐτῆς λαμβάνειν τῶν ἄρτων, καὶ τοῦτο εὐτυχίαν ἑαυτῆς ἡ δεδωκυῖα ᾤετο. καὶ μὴν καὶ οἱ παῖδες ὀπώρας προσέφερον αὐτῷ πατέρα ὀνομάζοντες.\nστάσεως δέ ποτε Ἀθήνησι γενομένης εἰσῆλθεν εἰς τὴν ἐκκλησίαν καὶ φανεὶς μόνον σιωπᾶν ἐποίησεν αὐτούς· ὁ δὲ ἰδὼν ἤδη μετεγνωκότας οὐδὲν εἰπὼν καὶ αὐτὸς ἀπηλλάγη.\nὅτε δὲ συνῆκεν οὐκέθʼ οἷός τε ὢν αὑτῷ ἐπικουρεῖν, εἰπὼν πρὸς τοὺς παρόντας τὸν ἐναγώνιον τῶν κηρύκων πόδα λήγει μὲν ἀγὼν τῶν καλλίστων ἄθλων ταμίας, καιρὸς δὲ καλεῖ μηκέτι μέλλειν, καὶ πάντων ἀποσχόμενος ἀπῆλθεν τοῦ βίου φαιδρὸς καὶ οἷος ἀεὶ τοῖς ἐντυγχάνουσιν ἐφαίνετο.\nὀλίγον δὲ πρὸ τῆς τελευτῆς ἐρομένου τινός, Περὶ ταφῆς τί κελεύεις; μὴ πολυπραγμονεῖτε, ἔφη· ἡ γὰρ ὀδμή με θάψει. φαμένου δὲ ἐκείνου, Τί οὖν; οὐκ αἰσχρὸν ὀρνέοις καὶ κυσὶ βορὰν προτεθῆναι τηλικούτου ἀνδρὸς σῶμα; καὶ μὴν οὐδὲν ἄτοπον, ἔφη, τοῦτο, εἰ μέλλω καὶ ἀποθανὼν ζῴοις τισὶ χρήσιμος ἔσεσθαι.\nοἱ μέντοι Ἀθηναῖοι καὶ ἔθαψαν αὐτὸν δημοσίᾳ μεγαλοπρεπῶς καὶ ἐπὶ πολὺ ἐπένθησαν, καὶ τὸν θᾶκον τὸν λίθινον, ἐφʼ οὗ.εἰώθει ὁπότε κάμνοι ἀναπαύεσθαι, προσεκύνουν καὶ ἐστεφάνουν ἐς τιμὴν τοῦ ἀνδρός, ἡγούμενοι ἱερὸν εἶναι καὶ τὸν λίθον, ἐφʼ οὗ ἐκαθέζετο. ἐπὶ μὲν γὰρ τὴν ἐκφορὰν οὐκ ἔστιν ὅστις οὐκ ἀπήντησεν, καὶ μάλιστα τῶν φιλοσόφων οὗτοι μέντοι ὑποδύντες ἐκόμιζον αὐτὸν ἄχρι πρὸς τὸν τάφον.\nταῦτα ὀλίγα πάνυ ἐκ πολλῶν ἀπεμνημόνευσα, καὶ ἔστιν ἀπὸ τούτων τοῖς ἀναγινώσκουσι λογίζεσθαι ὁποῖος ἐκεῖνος ἀνὴρ ἐγένετο.\n","locs":[{"loc":"urn:cts:greekLit:tlg0062.tlg008:1","start":0,"length":672},{"loc":"urn:cts:greekLit:tlg0062.tlg008:2","start":672,"length":344},{"loc":"urn:cts:greekLit:tlg0062.tlg008:3","start":1016,"length":795},{"loc":"urn:cts:greekLit:tlg0062.tlg008:4","start":1811,"length":484},{"loc":"urn:cts:greekLit:tlg0062.tlg008:5","start":2295,"length":450},{"loc":"urn:cts:greekLit:tlg0062.tlg008:6","start":2745,"length":277},{"loc":"urn:cts:greekLit:tlg0062.tlg008:7","start":3022,"length":370},{"loc":"urn:cts:greekLit:tlg0062.tlg008:8","start":3392,"length":437},{"loc":"urn:cts:greekLit:tlg0062.tlg008:9","start":3829,"length":300},{"loc":"urn:cts:greekLit:tlg0062.tlg008:10","start":4129,"length":477},{"loc":"urn:cts:greekLit:tlg0062.tlg008:11","start":4606,"length":1418},{"loc":"urn:cts:greekLit:tlg0062.tlg008:12","start":6024,"length":550},{"loc":"urn:cts:greekLit:tlg0062.tlg008:13","start":6574,"length":333},{"loc":"urn:cts:greekLit:tlg0062.tlg008:14","start":6907,"length":408},{"loc":"urn:cts:greekLit:tlg0062.tlg008:15","start":7315,"length":366},{"loc":"urn:cts:greekLit:tlg0062.tlg008:16","start":7681,"length":322},{"loc":"urn:cts:greekLit:tlg0062.tlg008:17","start":8003,"length":369},{"loc":"urn:cts:greekLit:tlg0062.tlg008:18","start":8372,"length":210},{"loc":"urn:cts:greekLit:tlg0062.tlg008:19","start":8582,"length":253},{"loc":"urn:cts:greekLit:tlg0062.tlg008:20","start":8835,"length":285},{"loc":"urn:cts:greekLit:tlg0062.tlg008:21","start":9120,"length":167},{"loc":"urn:cts:greekLit:tlg0062.tlg008:22","start":9287,"length":176},{"loc":"urn:cts:greekLit:tlg0062.tlg008:23","start":9463,"length":359},{"loc":"urn:cts:greekLit:tlg0062.tlg008:24","start":9822,"length":422},{"loc":"urn:cts:greekLit:tlg0062.tlg008:25","start":10244,"length":391},{"loc":"urn:cts:greekLit:tlg0062.tlg008:26","start":10635,"length":245},{"loc":"urn:cts:greekLit:tlg0062.tlg008:27","start":10880,"length":184},{"loc":"urn:cts:greekLit:tlg0062.tlg008:28","start":11064,"length":237},{"loc":"urn:cts:greekLit:tlg0062.tlg008:29","start":11301,"length":176},{"loc":"urn:cts:greekLit:tlg0062.tlg008:30","start":11477,"length":240},{"loc":"urn:cts:greekLit:tlg0062.tlg008:31","start":11717,"length":200},{"loc":"urn:cts:greekLit:tlg0062.tlg008:32","start":11917,"length":90},{"loc":"urn:cts:greekLit:tlg0062.tlg008:33","start":12007,"length":176},{"loc":"urn:cts:greekLit:tlg0062.tlg008:34","start":12183,"length":200},{"loc":"urn:cts:greekLit:tlg0062.tlg008:35","start":12383,"length":212},{"loc":"urn:cts:greekLit:tlg0062.tlg008:36","start":12595,"length":170},{"loc":"urn:cts:greekLit:tlg0062.tlg008:37","start":12765,"length":249},{"loc":"urn:cts:greekLit:tlg0062.tlg008:38","start":13014,"length":189},{"loc":"urn:cts:greekLit:tlg0062.tlg008:39","start":13203,"length":234},{"loc":"urn:cts:greekLit:tlg0062.tlg008:40","start":13437,"length":164},{"loc":"urn:cts:greekLit:tlg0062.tlg008:41","start":13601,"length":187},{"loc":"urn:cts:greekLit:tlg0062.tlg008:42","start":13788,"length":144},{"loc":"urn:cts:greekLit:tlg0062.tlg008:43","start":13932,"length":92},{"loc":"urn:cts:greekLit:tlg0062.tlg008:44","start":14024,"length":307},{"loc":"urn:cts:greekLit:tlg0062.tlg008:45","start":14331,"length":136},{"loc":"urn:cts:greekLit:tlg0062.tlg008:46","start":14467,"length":121},{"loc":"urn:cts:greekLit:tlg0062.tlg008:47","start":14588,"length":98},{"loc":"urn:cts:greekLit:tlg0062.tlg008:48","start":14686,"length":295},{"loc":"urn:cts:greekLit:tlg0062.tlg008:49","start":14981,"length":191},{"loc":"urn:cts:greekLit:tlg0062.tlg008:50","start":15172,"length":608},{"loc":"urn:cts:greekLit:tlg0062.tlg008:51","start":15780,"length":169},{"loc":"urn:cts:greekLit:tlg0062.tlg008:52","start":15949,"length":106},{"loc":"urn:cts:greekLit:tlg0062.tlg008:53","start":16055,"length":120},{"loc":"urn:cts:greekLit:tlg0062.tlg008:54","start":16175,"length":176},{"loc":"urn:cts:greekLit:tlg0062.tlg008:55","start":16351,"length":265},{"loc":"urn:cts:greekLit:tlg0062.tlg008:56","start":16616,"length":255},{"loc":"urn:cts:greekLit:tlg0062.tlg008:57","start":16871,"length":184},{"loc":"urn:cts:greekLit:tlg0062.tlg008:58","start":17055,"length":207},{"loc":"urn:cts:greekLit:tlg0062.tlg008:59","start":17262,"length":227},{"loc":"urn:cts:greekLit:tlg0062.tlg008:60","start":17489,"length":89},{"loc":"urn:cts:greekLit:tlg0062.tlg008:61","start":17578,"length":54},{"loc":"urn:cts:greekLit:tlg0062.tlg008:62","start":17632,"length":143},{"loc":"urn:cts:greekLit:tlg0062.tlg008:63","start":17775,"length":702},{"loc":"urn:cts:greekLit:tlg0062.tlg008:64","start":18477,"length":161},{"loc":"urn:cts:greekLit:tlg0062.tlg008:65","start":18638,"length":271},{"loc":"urn:cts:greekLit:tlg0062.tlg008:66","start":18909,"length":296},{"loc":"urn:cts:greekLit:tlg0062.tlg008:67","start":19205,"length":513}]}
{"id":"urn:cts:greekLit:tlg0062.tlg009.1st1K-grc1","text":"Εἶτα Ἀλέξανδρος μὲν ἐπεθύμησεν ἐν τῷ 1\nΚύδνῳ λούσασθαι καλόν τε καὶ διαυγῆ τὸν ποταμὸν\nἰδὼν καὶ ἀσφαλῶς βαθὺν καὶ προσηνῶς ὀξὺν\nκαὶ νήξασθαι ἡδὺν καὶ θέρους ὥρᾳ ψυχρόν, ὥστε\nκαὶ ἐπὶ προδήλῳ τῇ νόσῳ ἣν ἐνόσησεν ἀπʼ αὐτοῦ,\nδοκεῖ μοι οὐκ ἂν τοῦ λουτροῦ ἀποσχέσθαι· οἶκον\nδέ τις ἰδὼν μεγέθει μέγιστον καὶ κάλλει κάλλιστον\nκαὶ φωτὶ φαιδρότατον καὶ χρυσῷ στιλπνότατον\nκαὶ γραφαῖς ἀνθηρότατον οὐκ ἂν ἐπιθυμήσειε\nλόγους ἐν αὐτῷ διαθέσθαι, εἰ τύχοι περὶ τούτους\nδιατρίβων, καὶ ἐνευδοκιμήσοι καὶ ἐλλαμπρύνασθαι\nκαὶ βοῆς ἐμπλῆσαι καὶ ὡς ἔνι μάλιστα καὶ αὐτὸς\nμέρος τοῦ κάλλους αὐτοῦ γενέσθαι, ἀλλὰ περισκοπήσας\nἀκριβῶς καὶ θαυμάσας μόνον ἄπεισι\nκωφὸν αὐτὸν καὶ ἄλογον καταλιπών, μήτε\nπροσειπὼν μήτε προσομμιλήσας, ὥσπερ τις ἄναυδος\nἢ φθόνῳ σιωπᾶν ἐγνωκώς; Ἡράκλεις, οὐ φιλοκάλου 2\nτινὸς οὐδὲ περὶ τὰ εὐμορφότατα ἐρωτικοῦ\nτὸ ἔργον, ἀγροικία δὲ πολλὴ καὶ ἀπειροκαλία καὶ\nπροσέτι γε ἀμουσία, τῶν ἡδίστων αὑτὸν ἀπαξιοῦν\nκαὶ τῶν καλλίστων ἀποξενοῦν καὶ μὴ συνιέναι\nὡς οὐχ ὁ αὐτὸς περὶ τὰ θεάματα νόμος ἰδιώταις\nτε καὶ πεπαιδευμένοις ἀνδράσιν, ἀλλὰ τοῖς μὲν\nἀπόχρη τὸ κοινὸν τοῦτο, ἰδεῖν μόνον καὶ περιβλέψαι\nκαὶ τὼ ὀφθαλμὼ περιενεγκεῖν καὶ πρὸς\n\n\nτὴν ὀροφὴν ἀνακῦψαι καὶ τὴν χείρα ἐπισεῖσαι\nκαὶ καθ᾿ ἡσυχίαν ἡσθῆναι δέει τοῦ μὴ ἂν δυνηθῆναι\nἄξιόν τι τῶν βλεπομένων εἰπεῖν, ὅστις δὲ\nμετὰ παιδείας ὁρᾷ τὰ καλά, οὐκ ἄν, οἶμαι, ἀγαπήσειεν\nὄψει μόνῃ καρπωσάμενος τὸ τερπνὸν οὐδʼ\nἂν ὑπομείναι ἄφωνος θεατὴς τοῦ κάλλους γενέσθαι,\nπειράσεται δὲ ὡς οἷόν τε καὶ ἐνδιατρῖψαι καὶ\nλόγῳ ἀμείψασθαι τὴν θέαν.\nἡ δὲ ἀμοιβὴ οὐκ 3\nἔπαινος τοῦ οἴκου μόνον—τοῦτο μὲν γὰρ ἴσως\nἐκείνῳ τῷ νησιώτῃ μειρακίῳ ἔπρεπε, τὴν Μενελάου\nοἰκίαν ὑπερεκπεπλῆχθαι καὶ πρὸς τὰ ἐν οὐρανῷ\nκαλὰ τὸν ἐλέφαντα καὶ τὸν χρνσὸν αὐτῆς ἀπεικάζειν,\nἅτε μηδὲν ἐν γῇ καλόν τι ἄλλο ἑωρακότιἀλλὰ\nκαὶ τὸ εἰπεῖν ἐν αὐτῷ καὶ τοὺς βελτίστους\nσυγκαλέσαντα λόγων ἐπίδειξιν ποιήσασθαι μέρος\nτοῦ ἐπαίνου καὶ τοῦτο γένοιτο ἄν.\nΚαὶ τὸ πρᾶγμα ὑπερήδστον, οἶμαι, οἴκων ὁ\nκάλλιστος ἐς ὑποδοχὴν λόγων ἀναπεπταμένος\nκαὶ ἐπαίνου καὶ εὐφημίας μεστὸς ὤν, ἡρέμα καὶ\nαὐτὸς ὥσπερ τὰ ἄντρα συνεπηχῶν καὶ τοῖς λεγομένοις\nπαρακολουθῶν καὶ παρατείνων τὰ τελευταῖα\nτῆς φωνῆς καὶ τοῖς ὑστάτοις τῶν λόγων ἐμβραδύνων,\nμᾶλλον δὲ ὡς ἄν τις εὐμαθὴς ἀκροατὴς\nδιαμνημονεύων τὰ εἰρημένα καὶ τὸν λέγοντα\nἐπαινῶν καὶ ἀντίδοσιν οὐκ ἄμουσον ποιούμενος\nπρὸς αὐτά· οἷόν τι πάσχουσι πρὸς τὰ αὐλήματα\nτῶν ποιμένων αἱ σκοπιαὶ ἐπαυλοῦσαι, τῆς φωνῆς\nἐπανιούσης κατὰ τὸ ἀντίτυπον καὶ πρὸς αὑτὴν\nἀναστρεφούσης· οἱ δὲ ἰδιῶται νομίζουσι παρθένον\nτινὰ εἶναι τὴν ἀμειβομένην τοὺς ᾄδοντας ἢ\n\n\nβοῶντας, ἐν μέσοις που τοῖς κρημνοῖς κατοικοῦσαν\nκαὶ λαλοῦσαν ἐκ τῶν πετρῶν ἔνδοθεν.\nἘμοὶ γοῦν δοκεῖ καὶ συνεξαίρεσθαι οἴκου 4\nπολυτελείᾳ ἡ τοῦ λέγοντος γνώμη καὶ πρὸς τοὺς\nλόγους ἐπεγείρεσθαι, καθάπερ τι καὶ ὑποβαλλούσης\nτῆς θέας· σχεδὸν γὰρ εἰσρεῖ τι διὰ τῶν\nὀφθαλμῶν ἐπὶ τὴν ψυνχὴν καλόν, εἶτα πρὸς αὑτὸ\nκοσμῆσαν ἐκπέμπει τοὺς λόγους. ἢ τῷ μὲν\nἈχιλλεῖ πιστεύομεν τὴν ὄψιν τῶν ὅπλων ἐπιτεῖναι\nκατὰ τῶν Φρυγῶν τὴν ὀργήν, καὶ ἐπεὶ\nἐνέδυ αὐτὰ πειρώμενος, ἐπαρθῆναι καὶ πτερωθῆναι\nπρὸς τὴν τοῦ πολέμου ἐπιθυμίαν, λόγου δὲ\nσπουδὴν μὴ ἐπιτείνεσθαι πρὸς κάλλη χωρίων;\nκαίτοι Σωκράτει μὲν ἀπέχρησε πλάτανος εὐφυὴς\nκαὶ πόα εὐθαλὴς καὶ πηγὴ διαυγὴς μικρὸν ἀπὸ\nτοῦ λισσοῦ, κἀνταῦθα καθεζόμενος Φαίδρου τε\nτοῦ Μυρρινουσίου κατειρωνεύετο καὶ τὸν Λυσίου\nτοῦ Κεφάλου λόγον διήλεγχε καὶ τὰς Μούσας\nἐκάλει, καὶ ἐπίστευεν ἥξειν αὐτὰς ἐπὶ τὴν ἐρημίαν\nσυλληψομένας 1 τῶν περὶ τοῦ ἔρωτος λόγων, καὶ\nοὐκ ᾐσχύνετο γέρων ἄνθρωπος παρακαλῶν παρθένους\nσιυνᾳσομένας2 τὰ παιδεραστικά. ἐς δὲ οὕτω\nκαλὸν χωρίον οὐκ ἂν οἰόμεθα3 καὶ ἀκλήτους αὐτὰς\nἐλθεῖν;\nΚαὶ μὴν οὐ κατά γε σκιὰν μόνην οὐδὲ κατὰ 5\nπλατάνου κάλλος ἡ ὑποδοχή, οὐδʼ ἂν τὴν ἐπὶ τῷ\nἸλίσσῷ καταλιπὼν τὴν βασιλέως λέγῃς τὴν\nχρυσῆν· ἐκείνης μὲν γὰρ ἐν τῇ πολυτελείᾳ μόνῃ\nτὸ θαῦμα, τέχνη δὲ ἢ κάλλος ἢ τέρψις ἢ τὸ\n\n\n\n\n\nσύμμετρον ἢ τὸ εὔρυθμον οὐ συνείργαστο οὐδὲ\nκατεμέμικτο τῷ χρυσῷ, ἀλλʼ ἦν βαρβαρικὸν τὸ\nθέαμα, πλοῦτος μόνον καὶ φθόνος τῶν ἰδόντων καὶ\nεὐδαιμονισ μὸς τῶν ἐχόντων· ἔπαινος δὲ οὐδαμοῦ\nπροσῆν. οὐδὲ γὰρ ἔμελε τοῖς Ἀρσακίδαις τῶν\nκαλῶν οὐδὲ πρὸς τὸ τερπνὸν ἐποιοῦντο τὰς\nἐπιδείξεις οὐδʼ ἐφρόντιζον εἰ ἐπαινέσονται οἱ\nθεαταί, ἀλλʼ ὅπως ἐκπλαγήσονται. οὐ φιλόκαλοι\nγάρ, ἀλλὰ φιλόπλουτοί εἰσιν οἱ βάρβαροι.\nτούτου 6\nδὲ τοῦ οἴκου τὸ κάλλος οὐ κατὰ βαρβαρικούς\nτινας ὀφθαλμοὺς οὐδὲ κατὰ Περσικὴν ἀλαζονείαν\nἢ βασιλικὴν μεγαλαυχίαν οὐδὲ πένητος\nμόνον, ἀλλὰ εὐφυοῦς θεατοῦ δεόμενον καὶ ὅτῳ μὴ\nἐν τῇ ὄψει ἡ κρίσις, ἀλλά τις καὶ λογισμὸς ἐπακολουθεῖ\nτοῖς βλεπομένοις.1\nΤὸ γὰρ τῆς τε ἡμέρας πρὸς τὸ κάλλιστον ἀποβλέπειν\n—κάλλιστον δὴ2 αὐτῆς καὶ ποθεινότατον ἡ\nἀρχή—καὶ τὸν ἥλιον ὑπερκύψαντα εὐθὺς ὑποδέχεσθαι\nκαὶ τοῦ φωτὸς ἐμπίπλασθαι ἐς κόρον\nἀναπεπταμένων τῶν θυρῶν καθ᾿ ὃ καὶ τὰ ἱερὰ\nβλέποντα ἐποίουν οἱ παλαιοί, 3 καὶ τὸ τοῦ μήκους\nπρὸς τὸ πλάτος καὶ ἀμφοῖν πρὸς τὸ ὕψος εὔρυθμον\nκαὶ τῶν φωταγωγῶν τὸ ἐλεύθερον καὶ πρὸς ὥραν\nἑκάστην εὖ ἔχον, πῶς οὐχ ἡδέα ταῦτα πάντα καὶ\nἐπαίνων ἄξια;\nἜτι δὲ θαυμάσειεν ἄν τις καὶ τῆς ὀροφῆς ἐν 7\nτῷ εὐμόρφῳ τὸ ἀπέριττον κἀν τῷ εὐκόσμῳ τὸ\nἀνεπίληπτον καὶ τὸ τοῦ χρυσοῦ ἐς τὸ εὐπρεπὲς\n\n\n\n\n\nσύμμετρον, ἀλλὰ μὴ παρὰ1 τὰς χρείας ἐπίφθονον,\nἀλλʼ ὁπόσον ἂν καὶ γυναικὶ σώφρονι καὶ καλῇ\nἀρκέσῃ ἐπισημότερον ἐργάσασθαι τὸ κάλλος, ἢ\nπερὶ τῇ δειρῇ λεπτός τις ὅρμος ἢ περὶ τῷ δακτύλῳ\nσφενδόνη εὔφορος ἢ ἐν τοῖν ὤτοιν ἐλλόβια ἢ πόρπη\nτις ἢ ταινία τὸ ἄφετον τῆς κόμης συνδέουσα,\nτοσοῦτον τῇ εὐμορφίᾳ προστιθεῖσα ὅσον τῇ ἐσθῆτι\nἡ πορφύρα· αἱ δέ γε ἑταῖραι, καὶ μάλιστα αἱ\nἀμορφότεραι αὐτῶν, καὶ τὴν ἐσθῆτα ὅλην πορφυρᾶν\nκαὶ τὴν δειρὴν χρυσῆν πεποίηνται, τῷ\nπολυτελεῖ θηρώμεναι τὸ ἐπαγωγὸν καὶ τὸ ἐνδέον\nτῷ καλῷ προσθέσει τοῦ ἔξωθεν τερπνοῦ παραμνθούμεναι·\nἡγοῦνται γὰρ καὶ τὴν ὠλένην αὐταῖς\nστιλπνοτέραν φανεῖσθαι συναπολάμτπουσαν τῷ\nχρυσῷ καὶ τοῦ ποδὸς τὸ μὴ εὐπερίγραφον λήσειν\nὑπὸ χρυσῷ σανδάλῳ καὶ τὸ πρόσωπον αὐτὸ\nἐρασμιώτερον γενήσεσθαι τῷ φαεινοτάτῳ συνορώμενον.\nἀλλ᾿ ἐκεῖναι μὲν οὕτως· ἡ δέ γε σώφρων\nχρυσῷ2 μὲν τὰ ἀρκοῦντα καὶ μόνον τὰ ἀναγκαῖα\nπροσχρῆται, τὸ δ᾿ αὑτῆς κάλλος οὐκ ἂν αἰσχύνοιτο,\nοἶμαι, καὶ γυμνὴ δεικνύουσα.\nΚαὶ τοίνυν ἡ τοῦδε τοῦ οἴκου ὀροφή, μᾶλλον 8\nδὲ κεφαλή, εὐπρόσωπος μὲν καὶ καθ᾿ ἑαυτήν, τῷ\nχρυσῷ δὲ ἐς τοσοῦτον κεκόσμηται, ἐς ὅσον καὶ\nοὐρανὸς ἐν νυκτὶ ὑπὸ τῶν ἀστέρων ἐκ διαστήματος\nπεριλαμπόμενος καὶ ἐκ διαλείμματος ἀνθῶν τῷ\nπυρί. εἰ δέ γε πῦρ ἦν τὸ πᾶν, οὐ καλὸς ἄν, ἀλλὰ\nφοβερὸς ἡμῖν ἔδοξεν. ἴδοι δ᾿ ἄν τις οὐδ᾿ ἀργὸν\nἐνταῦθα τὸν χρυσὸν οὐδὲ μόνου τοῦ τέρποντος\nεἵνεκα τῷ λοιπῷ κόσμῳ συνεσπαρμένον, ἀλλὰ\n\n\n\n\nκαὶ αὐγήν τινα ἡδεῖαν ἀπολάμπει καὶ τὸν\nοἶκον ὅλον ἐπιχρώννυσι τῷ ἐρυθήματι· ὁπόταν\nγὰρ τὸ φῶς προσπεσὸν ἐφάψηται καὶ ἀναμιχθῇ\nτῷ χρυσῷ, κοινόν τι ἀπαστράπτουσι καὶ διπλασίαν\nτοῦ ἐρυθήματος ἐκφαίνουσι τὴν αἰθρίαν.\nΤὰ μὲν δὴ ὑψηλὰ καὶ κορυφαῖα τοῦ οἴκου 9\nτοιάδε, Ὁμήρου τινὸς δεόμενα ἐπαινέτου, ἵνα\nαὐτὸν ἢ ὑψώροφον ὡς τὸν Ἑλένης θάλαμον ἢ\nαἰγλήεντα ὡς τὸν Ὄλυμπον εἴποι· τὸν δὲ ἄλλον\nκόσμον καὶ τὰ τῶν τοίχων γράμματα καὶ τῶν\nχρωμάτων τὰ κάλλη καὶ τὸ ἐναργὲς ἑκάστου καὶ\nτὸ ἀκριβὲς καὶ τὸ ἀληθὲς ἔαρος ὄψει καὶ λειμῶνι\nδὲ εὐανθεῖ καλῶς ἂν ἔχοι παραβαλεῖν· πλὴν παῤ\nὅσον ἐκεῖνα μὲν ἀπανθεῖ καὶ μαραίνεται καὶ\nἀλλάττεται καὶ ἀποβάλλει τὸ κάλλος, τουτὶ δὲ\nτὸ ἔαρ1 ἀΐδιον καὶ λειμὼν ἀμάραντος καὶ ἄνθος\nἀθάνατον, ἅτε μόνης τῆς ὄψεως ἐφαπτομένης καὶ\nδρεπομένης τὸ ἡδὺ τῶν βλεπομένων.\nΤὰ δὴ τοσαῦτα καὶ τοιαῦτα τις οὐκ ἂν 10\nἡσθείη βλέπων ἢ τις οὐκ ἂν προθυμηθείη καὶ\nπαρὰ τὴν δύναμιν ἐν αὐτοῖς λέγειν, εἰδὼς αἴσχιστον\nὂν ἀπολειφθῆναι τῶν ὁρωμένων; ἐπαγωγότατον\nγάρ τι ἡ ὄψις τῶν καλῶν, οὐκ ἐπ᾿ ἀνθρώπων\nμόνον, ἀλλὰ καὶ ἵππος ἥδιον ἂν οἶμαι δράμοι κατὰ\nπρανοῦς πεδίου καὶ μαλακοῦ, προσηνῶς δεχομένου\nτὴν βάσιν καί ἡρέμα ὑπείκοντος τῷ ποδὶ καὶ μὴ\nἀντιτυποῦντος τῇ ὁπλῇ· ἅπαντι γοῦν τότε χρῆται\nτῷ δρόμῳ καὶ ὅλον ἐπιδοὺς ἑαυτὸν τῷ τάχει\nἁμιλλᾶται καὶ πρὸς τοῦ πεδίου τὸ κάλλος.\nὁ δὲ ταὼς ἦρος ἀρχομένου πρὸς λειμῶνά 11\n\n\n\nτινα ἐλθών, ὁπότε καὶ τὰ ἄνθη πρόεισιν οὐ\nποθεινότερα μόνον, ἀλλὰ καὶ ὡς ἂν εἴποι τις\nἀνθηρότερα καὶ τὰς βαφὰς καθαρώτερα, τότε καὶ\nοὗτος ἐκπετάσας τὰ πτερὰ καὶ ἀναδείξας τῷ ἡλίῳ\nκαὶ τὴν οὐρὰν ἐπάρας καὶ πάντοθεν αὑτῷ περιστήσας\nἐπιδείκνυται τὰ ἄνθη τὰ αὑτοῦ καὶ τὸ ἔαρ\nτῶν πτερῶν ὥσπερ αὐτὸν προκαλοῦντος τοῦ\nλειμῶνος ἐς τὴν ἅμιλλαν· ἐπιστρέφει γοῦν ἑαυτὸν\nκαὶ περιάγει καὶ ἐμπομπεύει τῷ κάλλει· ὅτε δὴ\nκαὶ θαυμασιώτερος φαίνεται πρὸς τὴν αὐγὴν\nἀλλαττομένων αὐτῷ τῶν χρωμάτων καὶ μεταβαινόντων\nἡρέμα καὶ πρὸς ἕτερον εὐμορφίας εἶδος\nτρεπομένων. πάσχει δὲ αὐτὸ μάλιστα ἐπὶ τῶν\nκύκλων, οὓς ἐπ᾿ ἄκροις ἔχει τοῖς πτεροῖς, ἴριδός\nτινος ἕκαστον περιθεούσης· ὃ γὰρ τέως χαλκὸς\nἦν, τοῦτο ἐγκλίναντος ὀλίγον χρυσὸς ὤφθη, καὶ\nτὸ ὑπὸ τῷ ἡλίῳ κυαναυγές, εἰ σκιασθείη, χλοαυγές\nἐστιν· οὕτω μετακοσμεῖται πρὸς τὸ φῶς ἡ\nπτέρωσις.\nὅτι μὲν γὰρ καὶ ἡ θάλαττα ἱκανὴ 12\nπροκαλέσασθαι καὶ εἰς ἐπιθυμίαν ἐπισπάσασθαι\nἐν γαλήνῃ φανεῖσα, ἴστε, κἂν μὴ εἴπω· ὅτε, εἰ\nκαὶ παντάπασιν ἠπειρώτης καὶ ἀπειρόπλους τις\nεἴη, πάντως ἂν ἐθελήσειε καὶ αὐτὸς ἐμβῆναι καὶ\nπεριπλεῦσαι καὶ πολὺ ἀπὸ τῆς γῆς ἀποσπάσαι,\nκαὶ μάλιστα εἰ βλέποι τὴν μὲν αὔραν κούφως\nἐπουριάζουσαν τὴν ὀθόνην, τὴν δὲ ναῦν προσηνῶς\nτε καὶ λείως ἐπ᾿ ἄκρων ἡρέμα διολισθάνουσαν τῶν\nκυμάταων.\nΚαὶ τοίνυν καὶ τοῦδα τοῦ οἴκου τὸ κάλλος 13\nἱκανὸν καὶ παρορμῆσαι ἐς λόγους καὶ λέγοντα\nἐπεγεῖραι καὶ πάντα τρόπον εὐδοκιμῆσαι παρασκευάσαι.\nἐγὼ μὲν δὴ τούτοις πείθομαι καὶ ἤδη\n\n\nπέπεισμαι καὶ ἐς τὸν οἶκον ἐπὶ λόγοις παρελήλυθα\nὥσπερ ὑπὸἴυγγος ἢ Σειρῆνος τῷ κάλλει ἑλκόμενος,\nἐλπίδα οὐ μικρὰν ἔχων, εἰ καὶ τέως ἡμῖν ἄμο, φοι\nἦσαν οἱ λόγοι, καλοὺς αὐτοὺς φανεῖσθαι καθάπεο\nἐσθῆτι καλῇ κεκοσμημένους.\nἝτερος δέ τις οὐκ ἀγεννὴς λόγος, ἀλλὰ καὶ 14\nπάνυ γενναῖος, ὥς φησι, καὶ μεταξύ μου λέγοντος\nὑπέκρουε καὶ διακόπτειν ἐπειρᾶτο τὴν ῥῆσιν καὶ\nἐπειδὴ πέπαυμαι, οὐκ ἀληθῆ ταῦτα λέγειν φησί\nμε, ἀλλὰ θαυμάζειν, εἰ φάσκοιμι ἐπιτηδειότερον\nεἶναι πρὸς λόγων ἐπίδειξιν οἴκου κάλλος γραφῇ\nκαὶ χρυσῷ κεκοσμημένον· αὐτὸ γάρ που τοὐναντίον\nἀποβαίνειν. μᾶλλον δέ, εἰ δοκεῖ, αὐτὸς\nπαρελθὼν ὁ λόγος ὑπὲρ ἑαυτοῦ καθάπερ ἐν δικασταῖς\nὑμῖν εἰπάτω, ὅπῃ λυσιτελέστερον ἡγεῖται\nτῷ λέγοντι εὐτέλειαν οἴκου καὶ ἀμορφίαν. ἐμοῦ\nμὲν ἀκηκόατε ἤδη λέγοντος, ὥστε οὐδὲν δέομαι δὶς\nπερὶ τῶν αὐτῶν εἰπεῖν, ὁ δὲ παρελθὼν ἤδη λεγέτω,\nκἀγὼ σιωπήσομαι καὶ πρὸς ὀλίγον αὐτῷ\nμεταστήσομαι.\nἌνδρες τοίνυν δικασται, φησὶν ὁ λόγος, ὁ 15\nμὲν προειπών ῥήτωρ πολλὰ καὶ μεγάλα τόνδε τὸν\nοἶκον ἐπῄνεσε καὶ τῷ ἑαυτοῦ λόγῳ ἐκόσμησεν,\nἐγὼ δὲ τοσούτου δέω ψόγον αὐτοῦ διεξελεύσεσθαι,\nὥστε καὶ τὰ ὑπʼ ἐκείνου παραλελειμμένα προσθήσειν\nμοι δοκῶ· ὅση γὰρ ἂν ὑμῖν καλλίων φαίνηται,\nτοσῷδε ὑπεναντίος τῇ τοῦ λέγοντος χρείᾳ\nδειχθήσεται.\nΚαὶ πρῶτόν γε ἐπειδὴ γυναικῶν καὶ κόσμου\nκαὶ χρυσοῦ ἐκεῖνος ἐμνημόνευσεν, κἀμοὶ ἐπιτρέψατε\nχρήσασθαι τῷ παραδείγματι· φημὶ\nγὰρ οὖν καὶ γυναιξὶ καλαῖς οὐχ ὅπως συλλαμθάνειν\n\n\nἐς τὸ εὐμορφότερον, ἀλλὰ καὶ ἐναντιοῦσθαι\nτὸν κόσμον τὸν πολύν, ὁπόταν τῶν ἐντυγχανόντων\nἕκαστος ὑπὸ τοῦ χρυσοῦ καὶ τῶν λίθων τῶν πολυτελῶν\nἐκπλαγεὶς ἀντὶ τοῦ ἐπαινεῖν ἢ χρόαν ἢ\nβλέμμα ἢ δειρὴν ἢ πῆχυν ἢ δάκτυλον, ὁ δὲ ταῦτ᾿\nἀφεὶς ἐς τὴν σαρδὼ ἢ τὸν σμάραγδον ἢ τὸν ὅρμον\nἢ τὸ ψέλιον ἀποβλέπῃ, ὥστε ἄχθοιτο ἂν εἰκότως\nπαρορωμένη διὰ τὸν κόσμον, οὐκ ἀγόντων σχολὴν\nἐπαινεῖν αὐτὴν τῶν θεατῶν, ἀλλὰ πάρεργον αὐτῆς\nποιουμένων τὴν θέαν.\nὅπερ ἀνάγκη, οἶμαι, 16\nπαθεῖν καὶ τὸν ἐν οὕτω καλοῖς ἔργοις λόγους\nδεικνύοντα· λανθάνει γὰρ ἐν τῷ μεγέθει τῶν\nκαλῶν τὸ λεχθὲν καὶ ἀμαυροῦται καὶ συναρπάζεται,\nκαθάπερ εἰ λύχνον τις εἰς πυρκαϊὰν μεγάλην\nφέρων ἐμβάλλοι ἢ μύρμηκα ἐπ᾿ ἐλέφαντος ἢ\nκαμήλου δεικνύοι. τοῦτό τε οὖν1 φυλακτέον τῷ\nλέγοντι, καὶ προσέτι μὴ καὶ τὴν φωνὴν αὐτὴν\nἐπιταράττηται 2 ἐν οὕτως εὐφώνῳ καὶ ἠχήεντι\nοἴκῳ λέγων· ἀντιφθέγγεται γὰρ καὶ ἀντιφωνεῖ\nκαὶ ἀντιλέγει, μᾶλλον δὲ ἐπικαλύπτει τὴν βοήν,\nοἷόν τι καὶ σάλπιγξ δρᾷ τὸν αὐλόν, εἰ συναυλοῖεν,\nἢ τοὺς κελευστὰς ἡ θάλαττα, ὁπόταν πρὸς κύματος\nἡχον ἐπᾴδειν τῇ εἰρεσίᾳ θέλωσιν· ἐπικρατεῖ\nγὰρ ἡ μεγαλοφωνία καὶ κατασιωπᾷ τὸ ἧττον.\nΚαὶ μὴν κἀκεῖνο, ὅπερ ἔφη ὁ ἀντίδικος, ὡς 17\nἄρα ἐπεγείρει ὁ καλὸς οἶκος τὸν λέγοντα καὶ\nπροθυμότερον παρασκευάζει, ἐμοὶ δοκεῖ τὸ ἐναντίον\nποιεῖν· ἐκπλήττει γὰρ καὶ φοβεῖ καὶ τὸν\nλογισμὸν διαταράττει καὶ δειλότερον ἐργάζεται\nἐνθυμούμενον ὡς ἁπάντων ἐστὶν αἴσχιστον ἐν\n\n\n\n\nεὐμόρφῳ χωρίῳ μὴ ὁμοίους φαίνεσθαι τοὺς λόγους.\nἐλέγχων γὰρ οὗτός γε ὁ φανερώτατος, ὥσπερ ἂν\nεἴ τις πανοπλίαν καλὴν ἐνδὺς ἔπειτα φεύγοι πρὸ\nτῶν ἄλλων, ἐπισημότερος ὢν δειλὸς ἀπὸ τῶν\nὅπλων. τοῦτο δέ μοι δοκεῖ λογισάμενος καὶ ὁ\nτοῦ Ὁμήρου ῥήτωρ ἐκεῖνος εὐμορφίας ἐλάχιστον\nφροντίσαι, μᾶλλον δὲ καὶ παντελῶς ἀΐδρει φωτὶ\nἑαυτὸν ἀπεικάσαι, ἵνα αὐτῷ παραδοξότερον φαίνηται\nτῶν λόγων τὸ κάλλος ἐκ τῆς πρὸς τὸ ἀμορφότερον\nἐξετάσεως. ἄλλως τε ἀνάγκη πᾶσα καὶ τὴν\nτοῦ λέγοντος αὐτοῦ διάνοιαν ἀσχολεῖσθαι περὶ\nτὴν θέαν καὶ τῆς φροντίδος τὸ ἀκριβὲς ἐκλύειν τῆς\nὄψεως ἐπικρατούσης καὶ πρὸς αὑτὴν καλούσης\nκαὶ τῷ λόγῳ προσέχειν οὐκ ἐώσης. ὥστε τίς\nμηχανὴ μὴ οὐχὶ πάντως ἔλαττον ἐρεῖν αὐτὸν τῆς\nψυχῆς διατριβούσης περὶ τὸν τῶν ὁρωμένων\nἔπαινον;\nἘῶ γὰρ λέγειν ὅτι καὶ οἱ παρόντες αὐτοὶ 18\nκαὶ πρὸς τὴν ἀκρόασιν παρειλημμένοι ἐπειδὰν εἰς\nτοιοῦτον οἶκον παρέλθωσιν, ἀντὶ ἀκροατῶν θεαταὶ\nκαθίστανται, καὶ οὐχ οὕτω Δημόδοκος ἢ Φήμιος ἢ\nΘάαυρ΄ς ἢ Ἀμφίων ἢ Ὀρφεύς τις λέγων ἐστίν,\nὥστε ἀποσπάσαι τὴν διάνοιαν αὐτῶν ἀπὸ τῆς\nθέας· ἀλλʼ οὖν ἕκαστος, ἐπειδὰν μόνον ὑπερβῇ\nτὸν οὐδόν, ἀθρόῳ τῷ κάλλει περιχυθεὶς λόγων\nμὲν ἐκείνων ἢ ἀκροάσεως ἄλλης1 οὐδὲ τὴν ἀρχὴν\nἀΐοντι ἔοικεν, ὅλος δὲ πρὸς τοῖς ὁρωμένοις ἐστίν,\nεἰ μὴ τύχοι τις παντελῶς τυφλὸς ὢν ἢ ἐν νυκτὶ\nὥσπερ ἡ ἐξ Ἀρείου πάγου βουλὴ ποιοῖτο τὴν\nἀκρόασιν.\nὅτι γὰρ οὐκ ἀξιόμαχον λόγων ἰσχὺς 19\nὄψει ἀνταγωνίσασθαι καὶ ὁ Σειρήνων μῦθος\n\n\n\nπαρατεθεὶς τῷ περὶ τῶν Γοργόνων διδάξειεν ἄν·\nἐκεῖναι μὲν γὰρ ἐκήλουν τοὺς παραπλέοντας\nμελῳδοῦσαι καὶ κολακεύουσαι τοῖς ᾄσμασιν καὶ\nκαταπλεύσαντας ἐπὶ πολὺ κατεῖχον, καὶ ὅλως τὸ\nἔργον αὐτῶν ἐδεῖτό τινος διατριβῆς, καί πού τις\nαὐτὰς καὶ παρέπλευσε καὶ τοῦ μέλους παρήκουσε·\nτὸ δὲ τῶν Γοργόνων κάλλος, ἅτε βιαιότατόν τε ὂν\nκαὶ τοῖς καιριωτάτοις τῆς ψυχῆς ὁμιλοῦν, εὐθὺς\nἐξίστη τοὺς ἰδόντας καὶ ἀφώνους ἐποίει, ὡς δὲ ὁ\nμῦθος βούλεται καὶ λέγεται, λίθινοι ἐγίγνοντο\nὑπὸ θαύματος. ὥστε καὶ ὃν ὑπὲρ τοῦ ταὼ λόγον\nεἶπε πρὸς ὑμᾶς μικρὸν ἔμπροσθεν, ὑπὲρ ἐμαυτοῦ\nεἰρῆσθαι νομίζω· καὶ γὰρ ἐκείνου ἐν τῇ ὄψει, οὐκ\nἐν τῇ φωνῇ τὸ τερπνόν. καὶ εἴ γέ τις παραστησάμενος\nτὴν ἀηδόνα ἢ τὸν κύκνον ᾄδειν κελεύοι,\nμεταξὺ δὲ ᾀδόντων παραδείξειε τὸν ταὼ σιωπῶντα,\nεὖ οἶδ᾿ ὅτι ἐπ᾿ ἐκεῖνον μεταβήσεται ἡ\nψυχὴ μακρὰ χαίρειν φράσασα τοῖς ἐκείνων\nᾄσμασιν· οὕτως ἄμαχόν τι ἔοικεν εἶναι ἡ\nδι᾿ ὄψεως ἡδονή.\nκαὶ ἔγωγε, εἰ βούλεσθε, 20\nμάρτυρα ὑμῖν παραστήσομαι σοφὸν ἄνδρα, ὃς\nαὐτίκα μοι μαρτυρήσει ὡς πολὺ ἐπικρατεστερά\nἐστι τῶν ἀκουομένων τὰ ὁρώμενα. καί μοι σὺ\nἤδη ὁ κῆρυξ προσκάλει αὐτὸν Ἡρόδοτον Λύξου\nἉλικαρνασόθεν· κἀπειδὴ καλῶς ποιῶν ὑπήκουσε,\nμαρτυρείτω παρελθών· ἀναδέξασθε δὲ αὐτὸν\nἸαστὶ πρὸς ὑμᾶς λέγοντα ὥσπερ αὐτῷ ἔθος.\nἈληθέα τάδε ὁ λόγος ὑμῖν, ἄνδρες δικασταί,\nμυθέεται καί οἱ πείθεσθε ὅσα ἂν λέγῃ τουτέων\nπέρι ὄψιν ἀκοῆς προτιμέων· ὦτα γὰρ τυγχάνει\nἐόντα ἀπιστότερα ὀφθαλμῶν.\nἈκούετε τοῦ μάρτυρος ἅ φησιν, ὡς τὰ πρῶτα\nτῇ ὄψει ἀπέδωκεν; εἰκότως. τὰ μὲν γὰρ ἔπεα\nπτερόεντά ἐστι καὶ οἴχεται ἅμα τῷ προελθεῖν\nἀποπτάμενα, ἡ δὲ τῶν ὁρωμένων τέρψις ἀεὶ\nπαρεστῶσα καὶ παραμένουσα πάντως τὸν θεατὴν\nὑπάγεται.\nΠῶς οὖν οὐ χαλεπὸς τῷ λέγοντι ἀνταγωνιστὴς 21\nοἶκος οὕτω καλὸς καὶ περίβλεπτος ὤν;\nμᾶλλον δὲ τὸ μέγιστον οὐδέπω φημί ὑμεῖς γὰρ\nαὐτοὶ οἱ δικασταὶ καὶ μεταξὺ λεγόντων ἡμῶν ἐς\nτὴν ὀροφὴν ἀπεβλέπετε καὶ τοὺς τοίχους ἐθαυμάζετε\nκαὶ τὰς γραφὰς ἐξητάζετε πρὸς ἑκάστην\nἀποστρεφόμενοι. καὶ μηδὲν αἰσχυνθῆτε· συγγνώμη\nγάρ, εἴ τι ἀνθρώπινον πεπόνθατε, ἄλλως τε\nκαὶ πρὸς οὕτω καλὰς καὶ ποικίλας τὰς ὑποθέσεις.\nτῆς γὰρ τέχνης τὸ ἀκριβὲς καὶ τῆς ἱστορίας μετὰ\nτοῦ ἀρχαίου τὸ ὠφέλιμον ἐπαγωγὸν ὡς ἀληθῶς\nκαὶ πεπαιδευμένων θεατῶν δεόμενον. καὶ ἵνα μὴ\nπάντα ἐκεῖσε ἀποβλέπητε ἡμᾶς ἀπολιπόντες, φέρε\nὡς οἷόν τε γράψωμαι1 αὐτὰ ὑμῖν τῷ λόγῳ·\nἡσθήσεσθε γάρ, οἶμαι, ἀκούοντες ἃ καὶ ὁρῶντες\nθαυμάζετε. καὶ ἴσως ἄν με καὶ διʼ αὐτὸ ἐπαινέσαιτε\nκαὶ τοῦ ἀντιδίκου προτιμήσαιτε, ὡς καί2\nαὐτὸν ἐπιδείξαντα καὶ διπλασιάσαντα3 ὑμῖν τὴν\nἡδονήν. τὸ χαλεπὸν δὲ τοῦ τολμήματος ὁρᾶτε,\nἄνευ χρωμάτων καὶ σχημάτων καὶ τόπου συστήσασθαι\nτοσαύτας εἰκόνας· ψιλὴ γάρ τις ἡ γραφὴ\nτῶν λόγων.\nἘν δεξιᾷ μὲν οὖν εἰσιόντι Ἀργολικῷ μύθῳ 22\nἀναμέμικται πάθος Αἰθιοπικόν· ὁ Περσεὺς τὸ\nκῆτος φονεύει καὶ τὴν Ἀνδρομέδαν καθαιρεῖ, καὶ\nμετὰ μικρὸν γαμήσει καὶ ἄπεισιν αὐτὴν ἄγων·\nπάρεργον τοῦτο τῆς ἐπὶ Γοργόνας πτήσεως. ἐν\nβραχεῖ δὲ πολλὰ ὁ τεχνίτης ἐμιμήσατο, αἰδῶ\nπαρθένου καὶ φόβον—ἐπισκοπεῖ γὰρ μάχην ἄνωθεν\nἐκ τῆς πέτρας1—καὶ νεανίου τόλμαν ἐρωτικὴν\nκαὶ θηρίου ὄψιν ἀπρόσμαχον· καὶ τὸ μὲν ἔπεισι\nπεφρικὸς ταῖς ἀκάνθαις καὶ δεδιττόμενον τῷ\nχάσματι, ὁ Περσεὺς δὲ τῇ λαιᾷ μὲν προδείκνυσι\nτὴν Γοργόνα, τῇ δεξιᾷ δὲ καθικνεῖται τῷ ξίφει·\nκαὶ τὸ μὲν ὅσον τοῦ κήτους εἶδε τὴν Μέδουσαν,\nἤδη λίθος ἐστίν, τὸ δʼ ὅσον ἔμψυχον μένει, τῇ\nἅρπῃ κόπτεται.\nἙξῆς δὲ μετὰ τήνδε τὴν εἰκόνα ἕτερον δρᾶμα 23\nγέγραπται δικαιότατον, οὗ τὸ ἀρχέτυπον ὁ\nγραφεὺς παῤ Εὐριπίδου ἢ Σοφοκλέους δοκεῖ\nμοι λαβεῖν· ἐκεῖνοι γὰρ ὁμοίαν ἔγραψαν τὴν\nεἰκόνα. τὼ νεανία τὼ ἑταίρω Πυλάδης τε ὁ\nΦωκεὺς καὶ Ὀρέστης δοκῶν ἤδη τεθνάναι λαθόντ᾿\nἐς τὰ βασίλεια2 παρελθόντε φονεύουσιν\nἄμφω τὸν Αἴγισθον· ἡ δὲ Κλυταιμνήστρα ἤδη\nἀνῄρηται καὶ ἐπʼ εὐνῆς τινος ἡμίγυμνος πρόκειται\nκαὶ θεραπεία πᾶσα, ἐκπετπληγμένοι τὸ ἔργον οἱ μὲν\nὥσπερ βοῶσιν, οἱ δέ τινες ὅπῃ φύγωσι περιβλέπουσι.\nσεμνὸν δέ τι ὁ γραφεὺς ἐπενόησεν, τὸ μὲν\nἀσεβὲς τῆς ἐπιχειρήσεως δείξας μόνον καὶ ὡς ἤδη\n\n\n\n\nπεπραγμένον παραδραμών, ἐμβραδύνοντας δὲ τοὺς\nνεανίσκους ἐργασάμενος τῷ τοῦ μοιχοῦ φόνῳ.\nΜετὰ δὲ τοῦτο θεός ἐστιν εὔμορφος καὶ 24\nμειράκιον ὡραῖον, ἐρωτική τις παιδιά· ὁ Βράγχος\nἐπὶ πέτρας καθεζόμενος ἀνέχει λαγὼν καὶ προσπαίζει\nτὸν κύνα, ὁ δὲ πηδησομένῳ ἔοικεν ἐπʼ αὐτὸν\nεἰς τὸ ὕψος, καὶ Ἀπόλλων παρεστὼς μειδιᾷ τερπόμενος\nἀμφοῖν καὶ τῷ παιδὶ παίζοντι καὶ πειρωμένῳ\nτῷ κυνί.\nἘπὶ δὲ τούτοις ὁ Περσεὺς πάλιν τὰ πρὸ 25\nτοῦ κήτους ἐκεῖνα τολμῶν καὶ ἡ Μέδουσα τεμνομένη\nνομένη τὴν κεφαλὴν καὶ Ἀθηνᾶ σκέπουσα τὸν\nΠερσέα· ὁ δὲ τὴν μὲν τόλμαν εἴργασται, τὸ δὲ\nἔργον οὐχ ἑώρακεν, πλὴν1 ἐπὶ τῆς ἀσπίδος τῆς\nΓοργόνος τὴν εἰκόνα· οἶδε γὰρ τὸ πρόστιμον τῆς\nἀληθοῦς ὄψεως.\nΚατὰ δὲ τὸν μέσον τοῖχον ἄνω τῆς ἀντιθύρου2 26\nἈθηνᾶς ναὸς πεποίηται, ἡ θεὸς λίθου\nλευκοῦ, τὸ σχῆμα οὐ πολεμιστήριον, ἀλλʼ οἷον\nἂν γένοιτο εἰρήνην ἀγούσης θεοῦ πολεμικῆς.\nΕἶτα μετὰ ταύτην ἄλλη Ἀθηνᾶ, οὐ λίθος 27\nαὕτη γε, ἀλλὰ γραφὴ πάλιν· Ἥφαιστος αὐτὴν\nδιώκει ἐρῶν, ἡ δὲ φεύγει, κἀκ τῆς διώξεως\nἘριχθόνιος γίγνεται.\nΤαύτῃ ἕπεται παλαιά τις ἄλλη γραφή· Ὠρίων 28\nφέρει τὸν Κηδαλίωνα τυφλὸς ὤν, ὁ δʼ αὐτῷ\nσημαίνει τὴν πρὸς τὸ φῶς ὁδὸν ἐποχούμενος,\nκαὶ ὁ Ἥλιος φανεὶς ἰᾶται τὴν πόρωσιν, καὶ 29\nὁ Ἥφαιστος Λημνόθεν ἐπισκοπεῖ τὸ ἔργον.\nὈδυσσεὺς τὸ μετὰ τοῦτο δῆθεν μεμηνώς, ἅτε 30\n\n\n\n\nσυστρατεύειν1 τοῖς Ἀτρείδαις μὴ θέλων· πάρεισι\nδὲ οἱ πρέσβεις ἤδη καλοῦντες. καὶ τὰ μὲν τῆς\nὑποκρίσεως πιθανὰ πάντα, ἡ ἀπήνη, τὸ τῶν\nὑπεζευγμένων ἀσύμφωνον, ἡ ἄνοια2 τῶν δρωμένων·\nἐλέγχεται δὲ ὅμως τῷ βρέφει· Παλαμήδης γὰρ\nὁ τοῦ Ναυπλίου συνεὶς τὸ γιγνόμενον, ἁρπάσας\nτὸν Τηλέμαχον ἀπειλεῖ φονεύσειν πρόκωπον\nἔχων τὸ ξίφος, καὶ πρὸς τὴν τῆς μανίας ὑπόκρισιν\nὀργὴν καὶ οὗτος ἀνθυποκρίνεται. ὁ δὲ\nὈδυσσεὺς πρὸς τὸν φόβον τοῦτον σωφρονεῖ\nκαὶ πατὴρ γίγνεται καὶ λύει τὴν ὑπόκρισιν.\nὙστάτη δὲ ἡ Μήδεια γέγραπται τῷ ζήλῳ 31\nδιακαής, τὼ παῖδε ὑποβλέπουσα καί τι δεινὸν\nἐννοοῦσα· ἔχει γοῦν ἤδη τὸ ξίφος, τὼ δʼ ἀθλίω\nκαθῆσθον γελῶντε, μηδὲν τῶν μελλόντων εἰδότε,\nκαὶ ταῦτα ὁρῶντε τὸ ξίφος ἐν ταῖν χεροῖν.\nΤαῦτα πάντα, ὦ ἄνδρες δικασταί, οὐχ 32\nὁρᾶτε ὅπως ἀπάγει μὲν τὸν ἀκροατὴν καὶ πρὸς\nτὴν θέαν ἀποστρέφει, μόνον δὲ καταλείπει τὸν\nλέγοντα; καὶ ἔγωγε διεξῆλθον αὐτά, οὐχ ἵνα τὸν\nἀντίδικον τολμηρὸν ὑπολαβόντες καὶ θρασύν, εἰ\nτοῖς οὕτω δυσκόλοις ἑαυτὸν ἑκὼν φέρων ἐπέβαλεν,\nκαταγνῶτε καὶ μισήσητε καὶ ἐπὶ τῶν λόγων\nἐγκαταλίπητε, ἀλλʼ ἵνα μᾶλλον αὐτῷ συναγωνίσησθε\nκαὶ ὡς οἷόν τε καταμύοντες ἀκούητε τῶν\nλεγομένων, λογιζόμενοι τοῦ πράγματος τὴν δυσχέρειαν·\nμόλις γὰρ ἂν οὕτω δυνηθείη οὐ δικασταῖς\n\n\n\n\nἀλλὰ συναγωνισταῖς ὑμῖν χρησάμενος μὴ παντάπασιν\nἀνάξιος τῆς τοῦ οἴκου πολυτελείας νομισθῆναι.\nεἰ δὲ ὑπὲρ ἀντιδίκου ταῦτα δέομαι, μὴ\nθαυμάσητε· ὑπὸ γὰρ τοῦ τὸν οἶκον φιλεῖν καὶ\nτὸν ἐν αὐτῷ λέγοντα, ὅστις ἂν ᾖ, βουλοίμην ἂν\nεὐδοκιμεῖν.\n","locs":[{"loc":"urn:cts:greekLit:tlg0062.tlg009:1","start":0,"length":721},{"loc":"urn:cts:greekLit:tlg0062.tlg009:2","start":721,"length":757},{"loc":"urn:cts:greekLit:tlg0062.tlg009:3","start":1478,"length":1077},{"loc":"urn:cts:greekLit:tlg0062.tlg009:4","start":2555,"length":941},{"loc":"urn:cts:greekLit:tlg0062.tlg009:5","start":3496,"length":622},{"loc":"urn:cts:greekLit:tlg0062.tlg009:6","start":4118,"length":675},{"loc":"urn:cts:greekLit:tlg0062.tlg009:7","start":4793,"length":1067},{"loc":"urn:cts:greekLit:tlg0062.tlg009:8","start":5860,"length":627},{"loc":"urn:cts:greekLit:tlg0062.tlg009:9","start":6487,"length":566},{"loc":"urn:cts:greekLit:tlg0062.tlg009:10","start":7053,"length":491},{"loc":"urn:cts:greekLit:tlg0062.tlg009:11","start":7544,"length":859},{"loc":"urn:cts:greekLit:tlg0062.tlg009:12","start":8403,"length":410},{"loc":"urn:cts:greekLit:tlg0062.tlg009:13","start":8813,"length":399},{"loc":"urn:cts:greekLit:tlg0062.tlg009:14","start":9212,"length":650},{"loc":"urn:cts:greekLit:tlg0062.tlg009:15","start":9862,"length":935},{"loc":"urn:cts:greekLit:tlg0062.tlg009:16","start":10797,"length":650},{"loc":"urn:cts:greekLit:tlg0062.tlg009:17","start":11447,"length":1002},{"loc":"urn:cts:greekLit:tlg0062.tlg009:18","start":12449,"length":554},{"loc":"urn:cts:greekLit:tlg0062.tlg009:19","start":13003,"length":958},{"loc":"urn:cts:greekLit:tlg0062.tlg009:20","start":13961,"length":709},{"loc":"urn:cts:greekLit:tlg0062.tlg009:21","start":14670,"length":948},{"loc":"urn:cts:greekLit:tlg0062.tlg009:22","start":15618,"length":642},{"loc":"urn:cts:greekLit:tlg0062.tlg009:23","start":16260,"length":670},{"loc":"urn:cts:greekLit:tlg0062.tlg009:24","start":16930,"length":287},{"loc":"urn:cts:greekLit:tlg0062.tlg009:25","start":17217,"length":284},{"loc":"urn:cts:greekLit:tlg0062.tlg009:26","start":17501,"length":171},{"loc":"urn:cts:greekLit:tlg0062.tlg009:27","start":17672,"length":146},{"loc":"urn:cts:greekLit:tlg0062.tlg009:28","start":17818,"length":129},{"loc":"urn:cts:greekLit:tlg0062.tlg009:29","start":17947,"length":85},{"loc":"urn:cts:greekLit:tlg0062.tlg009:30","start":18032,"length":527},{"loc":"urn:cts:greekLit:tlg0062.tlg009:31","start":18559,"length":218},{"loc":"urn:cts:greekLit:tlg0062.tlg009:32","start":18777,"length":730}]}
{"id":"urn:cts:greekLit:tlg0062.tlg009.perseus-grc2","text":"εἶτα Ἀλέξανδρος μὲν ἐπεθύμησεν ἐν τῷ Κύδνῳ λούσασθαι καλόν τε καὶ διαυγῆ τὸν ποταμὸν ἰδὼν καὶ ἀσφαλῶς βαθὺν καὶ προσηνῶς ὀξὺν καὶ νήξασθαι ἡδὺν καὶ θέρους ὥρᾳ ψυχρόν, ὥστε καὶ ἐπὶ προδήλῳ τῇ νόσῳ ἣν ἐνόσησεν ἀπʼ αὐτοῦ, δοκεῖ μοι οὐκ ἂν τοῦ λουτροῦ ἀποσχέσθαι· οἶκον δέ τις ἰδὼν μεγέθει μέγιστον καὶ κάλλει κάλλιστον καὶ φωτὶ φαιδρότατον καὶ χρυσῷ στιλπνότατον καὶ γραφαῖς ἀνθηρότατον οὐκ ἂν ἐπιθυμήσειε λόγους ἐν αὐτῷ διαθέσθαι, εἰ τύχοι περὶ τούτους διατρίβων, καὶ ἐνευδοκιμῆσαι καὶ ἐλλαμπρύνασθαι καὶ βοῆς ἐμπλῆσαι καὶ ὡς ἔνι μάλιστα καὶ αὐτὸς μέρος τοῦ κάλλους αὐτοῦ γενέσθαι, ἀλλὰ περισκοπήσας ἀκριβῶς καὶ θαυμάσας μόνον ἄπεισι κωφὸν αὐτὸν καὶ ἄλογον καταλιπών, μήτε προσειπὼν μήτε προσομιλήσας, ὥσπερ τις ἄναυδος ἢ φθόνῳ σιωπᾶν ἐγνωκώς;\nἩράκλεις, οὐ φιλοκάλου τινὸς οὐδὲ περὶ τὰ εὐμορφότατα ἐρωτικοῦ τὸ ἔργον, ἀγροικία δὲ πολλὴ καὶ ἀπειροκαλία καὶ προσέτι γε ἀμουσία, τῶν ἡδίστων αὑτὸν ἀπαξιοῦν καὶ τῶν καλλίστων ἀποξενοῦν καὶ μὴ συνιέναι ὡς οὐχ ὁ αὐτὸς περὶ τὰ θεάματα νόμος ἰδιώταις τε καὶ πεπαιδευμένοις ἀνδράσιν, ἀλλὰ τοῖς μὲν ἀπόχρη τὸ κοινὸν τοῦτο, ἰδεῖν μόνον καὶ περιβλέψαι καὶ τὼ ὀφθαλμὼ περιενεγκεῖν καὶ πρὸς τὴν ὀροφὴν ἀνακῦψαι καὶ τὴν χεῖρα ἐπισεῖσαι καὶ καθʼ ἡσυχίαν ἡσθῆναι δέει τοῦ μὴ ἂν δυνηθῆναι ἄξιόν τι τῶν βλεπομένων εἰπεῖν, ὅστις δὲ μετὰ παιδείας ὁρᾷ τὰ καλά, οὐκ ἄν, οἶμαι, ἀγαπήσειεν ὄψει μόνῃ καρπωσάμενος τὸ τερπνὸν οὐδʼ ἂν ὑπομείναι ἄφωνος θεατὴς τοῦ κάλλους γενέσθαι, πειράσεται δὲ ὡς οἷόν τε καὶ ἐνδιατρῖψαι; καὶ λόγῳ ἀμείψασθαι τὴν θέαν.\nἡ δʼ ἀμοιβὴ οὐκ ἔπαινος τοῦ οἴκου μόνον — τοῦτο μὲν γὰρ ἴσως ἐκείνῳ τῷ νησιώτῃ μειρακίῳ ἔπρεπε, τὴν Μενελάου οἰκίαν ὑπερεκπεπλῆχθαι καὶ πρὸς τὰ ἐν οὐρανῷ καλὰ τὸν ἐλέφαντα καὶ τὸν χρυσὸν αὐτῆς ἀπεικάζειν, ἅτε μηδὲν ἐν γῇ καλόν τι ἄλλο ἑωρακότι — ἀλλὰ καὶ τὸ εἰπεῖν ἐν αὐτῷ καὶ τοὺς βελτίστους συγκαλέσαντα λόγων ἐπίδειξιν ποιήσασθαι μέρος τοῦ ἐπαίνου καὶ τοῦτο γένοιτο ἄν.\nκαὶ τὸ πρᾶγμα ὑπερήδιστον, οἶμαι, οἴκων ὁ κάλλιστος ἐς ὑποδοχὴν λόγων ἀναπεπταμένος καὶ ἐπαίνου καὶ εὐφημίας μεστὸς ὤν, ἠρέμα καὶ αὐτὸς ὥσπερ τὰ ἄντρα συνεπηχῶν καὶ τοῖς λεγομένοις παρακολουθῶν καὶ παρατείνων τὰ τελευταῖα τῆς φωνῆς καὶ τοῖς ὑστάτοις τῶν λόγων ἐμβραδύνων, μᾶλλον δὲ ὡς ἄν τις εὐμαθὴς ἀκροατὴς διαμνημονεύων τὰ εἰρημένα καὶ τὸν λέγοντα ἐπαινῶν καὶ ἀντίδοσιν οὐκ ἄμουσον ποιούμενος πρὸς αὐτά· οἷόν τι πάσχουσι πρὸς τὰ αὐλήματα τῶν ποιμένων αἱ σκοπιαὶ ἐπαυλοῦσαι, τῆς φωνῆς ἐπανιούσης κατὰ τὸ ἀντίτυπον καὶ πρὸς αὑτὴν ἀναστρεφούσης· οἱ δὲ ἰδιῶται νομίζουσι παρθένον τινὰ εἶναι τὴν ἀμειβομένην τοὺς ᾄδοντας ἢ βοῶντας, ἐν μέσοις που τοῖς κρημνοῖς κατοικοῦσαν καὶ λαλοῦσαν ἐκ τῶν πετρῶν ἔνδοθεν.\nἐμοὶ γοῦν δοκεῖ καὶ συνεξαίρεσθαι οἴκου πολυτελείᾳ ἡ τοῦ λέγοντος γνώμη καὶ πρὸς τοὺς λόγους ἐπεγείρεσθαι, καθάπερ τι καὶ ὑποβαλλούσης τῆς θέας· σχεδὸν γὰρ εἰσρεῖ .τι διὰ τῶν ὀφθαλμῶν ἐπὶ τὴν ψυχὴν καλόν, εἶτα πρὸς αὑτὸ κοσμῆσαν ἐκπέμπει τοὺς λόγους. ἢ τῷ μὲν Ἀχιλλεῖ πιστεύομεν τὴν ὄψιν τῶν ὅπλων ἐπιτεῖναι κατὰ τῶν Φρυγῶν τὴν ὀργήν, καὶ ἐπεὶ ἐνέδυ αὐτὰ πειρώμενος, ἐπαρθῆναι καὶ πτερωθῆναι, πρὸς τὴν τοῦ πολέμου ἐπιθυμίαν, λόγου δὲ σπουδὴν μὴ ἐπιτείνεσθαι πρὸς κάλλη χωρίων; καίτοι Σωκράτει μὲν ἀπέχρησε πλάτανος εὐφυὴς καὶ πόα εὐθαλὴς καὶ πηγὴ διαυγὴς μικρὸν ἀπὸ τοῦ Ἰλισσοῦ, κἀνταῦθα καθεζόμενος Φαίδρου τε τοῦ Μυρρινουσίου κατειρωνεύετο καὶ τὸν Λυσίου τοῦ Κεφάλου λόγον διήλεγχε καὶ τὰς Μούσας ἐκάλει, καὶ ἐπίστευεν ἥξειν αὐτὰς ἐπὶ τὴν ἐρημίαν συλληψομένας τῶν περὶ τοῦ ἔρωτος λόγων, καὶ οὐκ ᾐσχύνετο γέρων ἄνθρωπος παρακαλῶν παρθένους συνᾳσομένας τὰ παιδεραστικά. ἐς δὲ οὕτω καλὸν χωρίον οὐκ ἂν οἰόμεθα καὶ ἀκλήτους αὐτὰς ἐλθεῖν;\nκαὶ μὴν οὐ κατά γε σκιὰν μόνην οὐδὲ κατὰ πλατάνου κάλλος ἡ ὑποδοχή, οὐδʼ ἂν τὴν ἐπὶ τῷ Ἰλισσῷ καταλιπὼν τὴν ʼ βασιλέως λέγῃς τὴν χρυσῆν ἐκείνης μὲν γὰρ ἐν τῇ πολυτελείᾳ μόνῃ τὸ θαῦμα, τέχνη δὲ ἢ κάλλος ἢ τέρψις ἢ τὸ σύμμετρον ἢ τὸ εὔρυθμον οὐ συνείργαστο οὐδὲ κατεμέμικτο τῷ χρυσῷ, ἀλλʼ ἦν βαρβαρικὸν τὸ θέαμα, πλοῦτος μόνον καὶ φθόνος τῶν ἰδόντων καὶ εὐδαιμονισμὸς τῶν ἐχόντων ἔπαινος δὲ οὐδαμοῦ προσῆν. οὐδὲ γὰρ ἔμελε τοῖς Ἀρσακίδαις τῶν καλῶν οὐδὲ πρὸς τὸ τερπνὸν ἐποιοῦντο τὰς ἐπιδείξεις οὐδʼ ἐφρόντιζον εἰ ἐπαινέσονται οἱ θεαταί, ἀλλʼ ὅπως ἐκπλαγήσονται. οὐ φιλόκαλοι γάρ, ἀλλὰ φιλόπλουτοὶ εἰσιν οἱ βάρβαροι.\nτούτου δὲ τοῦ οἴκου τὸ κάλλος οὐ κατὰ βαρβαρικούς τινας ὀφθαλμοὺς οὐδὲ κατὰ Περσικὴν ἀλαζονείαν ἢ βασιλικὴν μεγαλαυχίαν οὐδὲ πένητος μόνον, ἀλλὰ εὐφυοῦς θεατοῦ δεόμενον καὶ ὅτῳ μὴ ἐν τῇ ὄψει ἡ κρίσις, ἀλλά τις καὶ λογισμὸς ἐπακολουθεῖ τοῖς βλεπομένοις.\nΤὸ γὰρ τῆς τε ἡμέρας πρὸς τὸ κάλλιστον ἀποβλέπειν — κάλλιστον δὴ αὐτῆς καὶ ποθεινότατον ἡ ἀρχὴ — καὶ τὸν ἥλιον ὑπερκύψαντα εὐθὺς ὑποδέχεσθαι καὶ τοῦ φωτὸς ἐμπίπλασθαι ἐς κόρον ἀναπεπταμένων τῶν θυρῶν [καθʼ ὃ καὶ τὰ ἱερὰ βλέποντα ἐποίουν οἱ παλαιοί], καὶ τὸ τοῦ μήκους πρὸς τὸ πλάτος καὶ ἀμφοῖν πρὸς τὸ ὕψος εὔρυθμον καὶ τῶν φωταγωγῶν τὸ ἐλεύθερον καὶ πρὸς ὥραν ἑκάστην εὖ ἔχον, πῶς οὐχ ἡδέα ταῦτα πάντα καὶ ἐπαίνων ἄξια;\nἔτι δὲ θαυμάσειεν ἄν τις καὶ τῆς ὀροφῆς ἐν τῷ εὐμόρφῳ τὸ ἀπέριττον κἀν τῷ εὐκόσμῳ τὸ ἀνεπίληπτον καὶ τὸ τοῦ χρυσοῦ ἐς τὸ εὐπρεπὲς σύμμετρον, ἀλλὰ μὴ παρὰ τὰς χρείας ἐπίφθονον, ἀλλʼ ὁπόσον ἂν καὶ γυναικὶ σώφρονι καὶ καλῇ ἀρκέσῃ ἐπισημότερον ἐργάσασθαι τὸ κάλλος, ἢ περὶ τῇ δειρῇ λεπτός τις ὅρμος ἢ περὶ τῷ δακτύλῳ σφενδόνη εὔφορος ἢ ἐν τοῖν ὤτοιν ἐλλόβια ἢ πόρπη τις ἢ ταινία τὸ ἄφετον τῆς κόμης συνδέουσα, τοσοῦτον τῇ εὐμορφίᾳ προστιθεῖσα ὅσον τῇ ἐσθῆτι ἡ πορφύρα· αἱ δέ γε ἑταῖραι, καὶ μάλιστα αἱ ἀμορφότεραι αὐτῶν, καὶ τὴν ἐσθῆτα ὅλην πορφυρᾶν καὶ τὴν δειρὴν χρυσῆν πεποίηνται, τῷ πολυτελεῖ θηρώμεναι τὸ ἐπαγωγὸν καὶ τὸ ἐνδέον τῷ καλῷ προσθέσει τοῦ ἔξωθεν τερπνοῦ παραμυθούμεναι· ἡγοῦνται γὰρ καὶ τὴν ὠλένην αὐταῖς στιλπνοτέραν φανεῖσθαι συναπολάμπουσαν τῷ χρυσῷ καὶ τοῦ ποδὸς τὸ μὴ εὐπερίγραφον λήσειν ὑπὸ χρυσῷ σανδάλῳ καὶ τὸ πρόσωπον αὐτὸ ἐρασμιώτερον γενήσεσθαι τῷ φαεινοτάτῳ συνορώμενον. ἀλλʼ ἐκεῖναι μὲν οὕτως· ἡ δέ γε σώφρων χρυσῷ μὲν τὰ ἀρκοῦντα καὶ μόνον τὰ ἀναγκαῖα προσχρῆται, τὸ δʼ αὑτῆς κάλλος οὐκ ἂν αἰσχύνοιτο, οἶμαι, καὶ γυμνὴ δεικνύουσα.\nκαὶ τοίνυν ἡ τοῦδε τοῦ οἴκου ὀροφή, μᾶλλον δὲ κεφαλή, εὐπρόσωπος μὲν καὶ καθʼ ἑαυτήν, τῷ χρυσῷ δʼ ἐς τοσοῦτον κεκόσμηται, ἐς ὅσον καὶ οὐρανὸς ἐν νυκτὶ ὑπὸ τῶν ἀστέρων ἐκ διαστήματος περιλαμπόμενος καὶ ἐκ διαλείμματος ἀνθῶν τῷ πυρί. εἰ δέ γε πῦρ ἦν τὸ πᾶν, οὐ καλὸς ἄν, ἀλλὰ φοβερὸς ἡμῖν ἔδοξεν. ἴδοι δʼ ἄν τις οὐδʼ ἀργὸν ἐνταῦθα τὸν χρυσὸν οὐδὲ μόνου τοῦ τέρποντος εἵνεκα τῷ λοιπῷ κόσμῳ συνεσπαρμένον, ἀλλὰ καὶ αὐγήν τινα ἡδεῖαν ἀπολάμπει καὶ τὸν οἶκον ὅλον ἐπιχρώννυσι τῷ ἐρυθήματι· ὁπόταν γὰρ τὸ φῶς προσπεσὸν ἐφάψηται καὶ ἀναμιχθῇ τῷ χρυσῷ, κοινόν τι ἀπαστράπτουσι καὶ διπλασίαν τοῦ ἐρυθήματος ἐκφαίνουσι τὴν αἰθρίαν.\nτὰ μὲν δὴ ὑψηλὰ καὶ κορυφαῖα τοῦ οἴκου τοιάδε, Ὁμήρου τινὸς δεόμενα ἐπαινέτου, ἵνα αὐτὸν ἢ ὑψώροφον ὡς τὸν Ἑλένης θάλαμον ἢ αἰγλήεντα ὡς τὸν Ὄλυμπον εἴποι· τὸν δὲ ἄλλον κόσμον καὶ τὰ τῶν τοίχων γράμματα καὶ τῶν χρωμάτων τὰ κάλλη καὶ τὸ ἐναργὲς ἑκάστου καὶ τὸ ἀκριβὲς καὶ τὸ ἀληθὲς ἔαρος ὄψει καὶ λειμῶνι δὲ εὐανθεῖ καλῶς ἂν ἔχοι παραβαλεῖν· πλὴν παρʼ ὅσον ἐκεῖνα μὲν ἀπανθεῖ καὶ μαραίνεται καὶ ἀλλάττεται καὶ ἀποβάλλει τὸ κάλλος, τουτὶ δὲ . τὸ ἔαρ ἀΐδιον καὶ λειμὼν ἀμάραντος καὶ ἄνθος ἀθάνατον, ἅτε μόνης τῆς ὄψεως ἐφαπτομένης καὶ δρεπομένης τὸ ἡδὺ τῶν βλεπομένων.\nτὰ δὴ τοσαῦτα καὶ τοιαῦτα τις οὐκ ἂν ἡσθείη βλέπων ἤ τις οὐκ ἂν προθυμηθείη καὶ παρὰ τὴν δύναμιν ἐν αὐτοῖς λέγειν, εἰδὼς αἴσχιστον ὂν ἀπολειφθῆναι τῶν ὁρωμένων; ἐπαγωγότατον γάρ τι ἡ ὄψις τῶν καλῶν, οὐκ ἐπʼ ἀνθρώπων μόνον, ἀλλὰ καὶ ἵππος ἥδιον ἂν οἶμαι δράμοι κατὰ πρανοῦς πεδίου καὶ μαλακοῦ, προσηνῶς δεχομένου τὴν βάσιν καὶ ἡρέμα ὑπείκοντος τῷ ποδὶ καὶ μὴ ἀντιτυποῦντος τῇ ὁπλῇ· ἅπαντι γοῦν τότε χρῆται τῷ δρόμῳ καὶ ὅλον ἐπιδοὺς ἑαυτὸν τῷ τάχει ἁμιλλᾶται καὶ πρὸς τοῦ πεδίου τὸ κάλλος.\nὁ δὲ ταὼς ἦρος ἀρχομένου πρὸς λειμῶνὰ τινα ἐλθών, ὁπότε καὶ τὰ ἄνθη πρόεισιν οὐ ποθεινότερα μόνον, ἀλλὰ καὶ ὡς ἂν εἴποι τις ἀνθηρότερα καὶ τὰς βαφὰς καθαρώτερα, τότε καὶ οὗτος ἐκπετάσας τὰ πτερὰ καὶ ἀναδείξας τῷ ἡλίῳ καὶ τὴν οὐρὰν ἐπάρας καὶ πάντοθεν αὑτῷ περιστήσας ἐπιδείκνυται τὰ ἄνθη τὰ αὑτοῦ καὶ τὸ ἔαρ τῶν πτερῶν ὥσπερ αὐτὸν προκαλοῦντος τοῦ λειμῶνος ἐς τὴν ἅμιλλαν· ἐπιστρέφει γοῦν ἑαυτὸν καὶ περιάγει καὶ ἐμπομπεύει τῷ κάλλει· ὅτε δὴ καὶ θαυμασιώτερος φαίνεται πρὸς τὴν αὐγὴν ἀλλαττομένων αὐτῷ τῶν χρωμάτων καὶ μεταβαινόντων ἠρέμα καὶ πρὸς ἕτερον εὐμορφίας εἶδος τρεπομένων. πάσχει δὲ αὐτὸ μάλιστα ἐπὶ τῶν κύκλων, οὓς ἐπʼ ἄκροις ἔχει τοῖς πτεροῖς, ἴριδός τινος ἕκαστον περιθεούσης· ὃ γὰρ τέως χαλκὸς ἦν, τοῦτο ἐγκλίναντος ὀλίγον χρυσὸς ὤφθη, καὶ τὸ ὑπὸ τῷ ἡλίῳ κυαναυγές, εἰ σκιασθείη ʼχλοαυγές ἐστιν οὕτω μετακοσμεῖται πρὸς τὸ φῶς ἡ πτέρωσις.\nὅτι μὲν γὰρ καὶ ἡ θάλαττα ἱκανὴ προκαλέσασθαι καὶ εἰς ἐπιθυμίαν ἐπισπάσασθαι ἐν γαλήνῃ φανεῖσα, ἴστε, κἂν μὴ εἴπω· ὅτε, εἰ καὶ παντάπασιν ἠπειρώτης καὶ ἀπειρόπλους τις εἴη, πάντως ἂν ἐθελήσειε καὶ αὐτὸς ἐμβῆναι καὶ περιπλεῦσαι καὶ πολὺ ἀπὸ τῆς γῆς ἀποσπάσαι, καὶ μάλιστα εἰ βλέποι τὴν μὲν αὔραν κούφως ἐπουριάζουσαν τὴν ὀθόνην, τὴν δὲ ναῦν προσηνῶς τε καὶ λείως ἐπʼ ἄκρων ἠρέμα διολισθάνουσαν τῶν κυμάτων.\nκαὶ τοίνυν καὶ τοῦδε τοῦ οἴκου τὸ κάλλος ἱκανὸν καὶ παρορμῆσαι ἐς λόγους καὶ λέγοντα ἐπεγεῖραι καὶ πάντα τρόπον εὐδοκιμῆσαι παρασκευάσαι. ἐγὼ μὲν δὴ τούτοις πείθομαι καὶ ἤδη πέπεισμαι καὶ ἐς τὸν οἶκον ἐπὶ λόγοις παρελήλυθα ὥσπερ ὑπὸ ἴυγγος ἢ Σειρῆνος τῷ κάλλει ἑλκόμενος, ἐλπίδα οὐ μικρὰν ἔχων, εἰ καὶ τέως ἡμῖν ἄμορφοι ἦσαν οἱ λόγοι, καλοὺς αὐτοὺς φανεῖσθαι καθάπερ ἐσθῆτι καλῇ κεκοσμημένους.\nἕτερος δέ τις οὐκ ἀγεννὴς λόγος, ἀλλὰ καὶ πάνυ γενναῖος, ὥς φησι, καὶ μεταξύ μου λέγοντος ὑπέκρουε καὶ διακόπτειν ἐπειρᾶτο τὴν ῥῆσιν καὶ ἐπειδὴ πέπαυμαι, οὐκ ἀληθῆ ταῦτα λέγειν φησὶ με, ἀλλὰ θαυμάζειν, εἰ φάσκοιμι ἐπιτηδειότερον εἶναι πρὸς λόγων ἐπίδειξιν οἴκου κάλλος γραφῇ καὶ χρυσῷ κεκοσμημένον αὐτὸ γάρ που τοὐναντίον ἀποβαίνειν. μᾶλλον δέ, εἰ δοκεῖ, αὐτὸς παρελθὼν ὁ λόγος ὑπὲρ ἑαυτοῦ καθάπερ ἐν δικασταῖς ὑμῖν εἰπάτω, ὅπῃ λυσιτελέστερον ἡγεῖται τῷ λέγοντι εὐτέλειαν οἴκου καὶ ἀμορφίαν. ἐμοῦ μὲν ἀκηκόατε ἤδη λέγοντος, ὥστε οὐδὲν δέομαι δὶς περὶ τῶν αὐτῶν εἰπεῖν, ὁ δὲ παρελθὼν ἤδη λεγέτω, κἀγὼ σιωπήσομαι καὶ πρὸς ὀλίγον αὐτῷ μεταστήσομαι.\nἄνδρες τοίνυν δικασταί, φησὶν ὁ λόγος, ὁ μὲν προειπὼν ῥήτωρ πολλὰ καὶ μεγάλα τόνδε τὸν οἶκον ἐπῄνεσε καὶ τῷ ἑαυτοῦ λόγῳ ἐκόσμησεν, ἐγὼ δὲ τοσούτου δέω ψόγον αὐτοῦ διεξελεύσεσθαι, ὥστε καὶ τὰ ὑπʼ ἐκείνου παραλελειμμένα προσθήσειν μοι δοκῶ· ὅσῳ γὰρ ἂν ὑμῖν καλλίων φαίνηται, τοσῷδε ὑπεναντίος τῇ τοῦ λέγοντος χρείᾳ δειχθήσεται.\nκαὶ πρῶτόν γε ἐπειδὴ γυναικῶν καὶ κόσμου καὶ χρυσοῦ ἐκεῖνος ἐμνημόνευσεν, κἀμοὶ ἐπιτρέψατε χρήσασθαι τῷ παραδείγματι· φημὶ γὰρ οὖν καὶ γυναιξὶ καλαῖς οὐχ ὅπως συλλαμβάνειν ἐς τὸ εὐμορφότερον, ἀλλὰ καὶ ἐναντιοῦσθαι τὸν κόσμον τὸν πολύν, ὁπόταν τῶν ἐντυγχανόντων ἕκαστος ὑπὸ τοῦ χρυσοῦ καὶ τῶν λίθων τῶν πολυτελῶν ἐκπλαγεὶς ἀντὶ τοῦ ἐπαινεῖν ἢ ʼ χρόαν ἢ βλέμμα ἢ δειρὴν ἢ πῆχυν ἢ δάκτυλον, ὁ δὲ ταῦτʼ ἀφεὶς ἐς τὴν σαρδὼ ἢ τὸν σμάραγδον ἢ τὸν ὅρμον ἢ τὸ ψέλιον ἀποβλέπῃ, ὥστε ἄχθοιτο ἂν εἰκότως παρορωμένη διὰ τὸν κόσμον, οὐκ ἀγόντων σχολὴν ἐπαινεῖν αὐτὴν τῶν θεατῶν, ἀλλὰ πάρεργον αὐτῆς ποιουμένων τὴν θέαν.\nὅπερ ἀνάγκη, οἶμαι, παθεῖν καὶ τὸν ἐν οὕτω καλοῖς ἔργοις λόγους δεικνύοντα· λανθάνει γὰρ ἐν τῷ μεγέθει τῶν καλῶν τὸ λεχθὲν καὶ ἀμαυροῦται καὶ συναρπάζεται, καθάπερ εἰ λύχνον τις εἰς πυρκαϊὰν μεγάλην φέρων ἐμβάλλοι ἢ μύρμηκα ἐπʼ ἐλέφαντος ἢ καμήλου δεικνύοι. τοῦτό τε οὖν φυλακτέον τῷ λέγοντι, καὶ προσέτι μὴ καὶ τὴν φωνὴν αὐτὴν ἐπιταράττηται ἐν οὕτως εὐφώνῳ καὶ ἠχήεντι οἴκῳ λέγων ἀντιφθέγγεται γὰρ καὶ ἀντιφωνεῖ καὶ ἀντιλέγει, μᾶλλον δὲ ἐπικαλύπτει τὴν βοήν, οἷόν τι καὶ σάλπιγξ δρᾷ τὸν αὐλόν, εἰ συναυλοῖεν, ἢ τοὺς κελευστὰς ἡ θάλαττα, ὁπόταν πρὸς κύματος ἦχον ἐπᾴδειν τῇ εἰρεσίᾳ θέλωσιν ἐπικρατεῖ γὰρ ἡ μεγαλοφωνία καὶ κατασιωπᾷ τὸ ἧττον.\nκαὶ μὴν κἀκεῖνο, ὅπερ ἔφη ὁ ἀντίδικος, ὡς ἄρα ἐπεγείρει ὁ καλὸς οἶκος τὸν λέγοντα καὶ προθυμότερον παρασκευάζει, ἐμοὶ δοκεῖ τὸ ἐναντίον ποιεῖν ἐκπλήττει γὰρ καὶ φοβεῖ καὶ τὸν λογισμὸν διαταράττει καὶ δειλότερον ἐργάζεται ἐνθυμούμενον ὡς ἁπάντων ἐστὶν αἴσχιστον ἐν εὐμόρφῳ χωρίῳ μὴ ὁμοίους φαίνεσθαι τοὺς λόγους. ἐλέγχων γὰρ οὗτός γε ὁ φανερώτατος, ὥσπερ ἂν . εἴ τις πανοπλίαν καλὴν ἐνδὺς ἔπειτα φεύγοι πρὸ τῶν ἄλλων, ἐπισημότερος ὢν δειλὸς ἀπὸ τῶν ὅπλων. τοῦτο δέ μοι δοκεῖ λογισάμενος καὶ ὁ τοῦ Ὁμήρου ῥήτωρ ἐκεῖνος εὐμορφίας ἐλάχιστον φροντίσαι, μᾶλλον δὲ καὶ παντελῶς ἀΐδρει φωτὶ ἑαυτὸν ἀπεικάσαι, ἵνα αὐτῷ παραδοξότερον φαίνηται τῶν λόγων τὸ κάλλος ἐκ τῆς πρὸς τὸ ἀμορφότερον ἐξετάσεως. ἄλλως τε ἀνάγκη πᾶσα καὶ τὴν τοῦ λέγοντος αὐτοῦ διάνοιαν ἀσχολεῖσθαι περὶ τὴν θέαν καὶ τῆς φροντίδος τὸ ἀκριβὲς ἐκλύειν τῆς ὄψεως ἐπικρατούσης καὶ πρὸς αὑτὴν καλούσης καὶ τῷ λόγῳ προσέχειν οὐκ ἐώσης. ὥστε τίς μηχανὴ μὴ οὐχὶ πάντως ἔλαττον ἐρεῖν αὐτὸν τῆς ψυχῆς διατριβούσης περὶ τὸν τῶν ὁρωμένων ἔπαινον;\nἐῶ γὰρ λέγειν ὅτι καὶ οἱ παρόντες αὐτοὶ καὶ πρὸς τὴν ἀκρόασιν παρειλημμένοι ἐπειδὰν εἰς τοιοῦτον οἶκον παρέλθωσιν, ἀντὶ ἀκροατῶν θεαταὶ καθίστανται, καὶ οὐχ οὕτω Δημόδοκος ἢ Φήμιος ἢ Θάμυρις ἢ Ἀμφίων ἢ Ὀρφεύς τις λέγων ἐστίν, ὥστε ἀποσπάσαι τὴν διάνοιαν αὐτῶν ἀπὸ τῆς θέας· ἀλλʼ οὖν ἕκαστος, ἐπειδὰν μόνον ὑπερβῇ τὸν οὐδόν, ἀθρόῳ τῷ κάλλει. περιχυθεὶς λόγων μὲν ἐκείνων ἢ ἀκροάσεως ἄλλης οὐδὲ τὴν ἀρχὴν ἀΐοντι ἔοικεν, ὅλος δὲ πρὸς τοῖς ὁρωμένοις ἐστίν, εἰ μὴ τύχοι τις παντελῶς τυφλὸς ὢν ἢ ἐν νυκτὶ ὥσπερ ἡ ἐξ Ἀρείου πάγου βουλὴ ποιοῖτο τὴν ἀκρόασιν.\nὅτι γὰρ οὐκ ἀξιόμαχον λόγων ἰσχὺς ὄψει ἀνταγωνίσασθαι καὶ ὁ Σειρήνων μῦθος παρατεθεὶς τῷ περὶ τῶν Γοργόνων διδάξειεν ἄν· ἐκεῖναι μὲν γὰρ ἐκήλουν τοὺς παραπλέοντας μελῳδοῦσαι καὶ κολακεύουσαι· τοῖς ᾄσμασιν καὶ καταπλεύσαντας ἐπὶ πολὺ κατεῖχον, καὶ ὅλως τὸ ἔργον αὐτῶν ἐδεῖτό τινος διατριβῆς, καὶ πού τις αὐτὰς καὶ παρέπλευσε καὶ τοῦ μέλους παρήκουσε· τὸ δὲ τῶν Γοργόνων κάλλος, ἅτε βιαιότατόν τε ὂν καὶ τοῖς καιριωτάτοις τῆς ψυχῆς ὁμιλοῦν, εὐθὺς ἐξίστη τοὺς ἰδόντας καὶ ἀφώνους ἐποίει, ὡς δὲ ὁ μῦθος βούλεται καὶ λέγεται, λίθινοι ἐγίγνοντο ὑπὸ θαύματος. ὥστε καὶ ὃν ὑπὲρ τοῦ ταὼ λόγον εἶπε πρὸς ὑμᾶς μικρὸν ἔμπροσθεν, ὑπὲρ ἐμαυτοῦ εἰρῆσθαι νομίζω· καὶ γὰρ ἐκείνου ἐν τῇ ὄψει, οὐκ ἐν τῇ φωνῇ τὸ τερπνόν. καὶ εἲ γέ τις παραστησάμενος τὴν ἀηδόνα ἢ τὸν κύκνον ᾄδειν κελεύοι, μεταξὺ δὲ ᾀδόντων παραδείξειε τὸν ταὼ σιωπῶντα, εὖ οἶδʼ ὅτι . ἐπʼ ἐκεῖνον μεταβήσεται ἡ ψυχὴ μακρὰ χαίρειν φράσασα τοῖς ἐκείνων ᾅσμασιν· οὕτως ἄμαχόν τι ἔοικεν εἶναι ἡ διʼ ὄψεως ἡδονή.\nκαὶ ἔγωγε, εἰ βούλεσθε, μάρτυρα ὑμῖν παραστήσομαι σοφὸν ἄνδρα, ὃς αὐτίκα μοι μαρτυρήσει ὡς πολὺ ἐπικρατέστερά ἐστι τῶν ἀκουομένων τὰ ὁρώμενα. καί μοι σὺ ἤδη ὁ κῆρυξ προσκάλει αὐτὸν Ἡρόδοτον Λύξου Ἁλικαρνασόθεν· κἀπειδὴ καλῶς ποιῶν ὑπήκουσε, μαρτυρείτω παρελθών ἀναδέξασθε δὲ αὐτὸν Ἰαστὶ πρὸς ὑμᾶς λέγοντα ὥσπερ αὐτῷ ἔθος.\nἀληθέα τάδε ὁ λόγος ὑμῖν, ἄνδρες δικασταί, μυθέεται καὶ οἱ πείθεσθε ὅσα ἂν λέγῃ τουτέων πέρι ὄψιν ἀκοῆς προτιμέων ὦτα γὰρ τυγχάνει ἐόντα ἀπιστότερα ὀφθαλμῶν·\nἈκούετε τοῦ μάρτυρος ἅ φησιν, ὡς τὰ πρῶτα τῇ ὄψει ἀπέδωκεν; εἰκότως. τὰ μὲν γὰρ ἔπεα πτερόεντά ἐστι καὶ οἴχεται ἅμα τῷ προελθεῖν ἀποπτάμενα, ἡ δὲ τῶν ὁρωμένων τέρψις ἀεὶ παρεστῶσα καὶ παραμένουσα πάντως τὸν θεατὴν ὑπάγεται.\nπῶς οὖν οὐ χαλεπὸς τῷ λέγοντι ἀνταγωνιστὴς οἶκος οὕτω καλὸς καὶ περίβλεπτος ὤν; μᾶλλον δὲ τὸ μέγιστον οὐδέπω φημί· ὑμεῖς γὰρ αὐτοὶ οἱ δικασταὶ καὶ μεταξὺ λεγόντων ἡμῶν ἐς τὴν ὀροφὴν ἀπεβλέπετε καὶ τοὺς τοίχους ἐθαυμάζετε καὶ τὰς γραφὰς ἐξητάζετε πρὸς ἑκάστην ἀποστρεφόμενοι. καὶ μηδὲν αἰσχυνθῆτε· συγγνώμη γάρ, εἴ τι ἀνθρώπινον πεπόνθατε, ἄλλως τε καὶ πρὸς οὕτω καλὰς καὶ ποικίλας τὰς ὑποθέσεις. τῆς γὰρ τέχνης τὸ ἀκριβὲς καὶ τῆς ἱστορίας μετὰ τοῦ ἀρχαίου τὸ ὠφέλιμον ἐπαγωγὸν ὡς ἀληθῶς καὶ πεπαιδευμένων θεατῶν δεόμενον. καὶ ἵνα μὴ πάντα ἐκεῖσε ἀποβλέπητε ἡμᾶς ἀπολιπόντες, φέρε ὡς οἷόν τε γράψωμαι αὐτὰ ὑμῖν τῷ λόγῳ· ἡσθήσεσθε γάρ, οἶμαι, ἀκούοντες ἃ καὶ ὁρῶντες θαυμάζετε. καὶ ἴσως ἄν με καὶ διʼ αὐτὸ ἐπαινέσαιτε καὶ τοῦ ἀντιδίκου προτιμήσαιτε, ὡς καὶ αὐτὸν ἐπιδείξαντα καὶ διπλασιάσαντα ὑμῖν τὴν ἡδονήν. τὸ χαλεπὸν δὲ τοῦ τολμήματος ὁρᾶτε, ἄνευ χρωμάτων καὶ σχημάτων καὶ τόπου συστήσασθαι τοσαύτας εἰκόνας· ψιλὴ γάρ τις ἡ γραφὴ τῶν λόγων.\nἐν δεξιᾷ μὲν οὖν εἰσιόντι Ἀργολικῷ μύθῳ ἀναμέμικται πάθος Αἰθιοπικὸν ὁ Περσεὺς τὸ κῆτος φονεύει καὶ τὴν Ἀνδρομέδαν καθαιρεῖ, καὶ μετὰ μικρὸν γαμήσει καὶ ἄπεισιν αὐτὴν ἄγων πάρεργον τοῦτο τῆς ἐπὶ Γοργόνας πτήσεως. ἐν βραχεῖ δὲ πολλὰ ὁ τεχνίτης ἐμιμήσατο, αἰδῶ παρθένου καὶ φόβον — ἐπισκοπεῖ γὰρ μάχην ἄνωθεν ἐκ τῆς πέτρας — καὶ νεανίου τόλμαν ἐρωτικὴν καὶ θηρίου ὄψιν ἀπρόσμαχον καὶ τὸ μὲν ἔπεισι πεφρικὸς ταῖς ἀκάνθαις καὶ δεδιττόμενον τῷ χάσματι, ὁ Περσεὺς δὲ τῇ λαιᾷ μὲν προδείκνυσι τὴν Γοργόνα, τῇ δεξιᾷ δὲ καθικνεῖται τῷ ξίφει· καὶ τὸ μὲν ὅσον τοῦ κήτους εἶδε τὴν Μέδουσαν, ἤδη λίθος ἐστίν, τὸ δʼ ὅσον ἔμψυχον μένει, τῇ ἅρπῃ κόπτεται.\nἑξῆς δὲ μετὰ τήνδε τὴν εἰκόνα ἕτερον δρᾶμα γέγραπται δικαιότατον, οὗ τὸ ἀρχέτυπον ὁ γραφεὺς παρʼ Εὐριπίδου ἢ Σοφοκλέους δοκεῖ μοι λαβεῖν ἐκεῖνοι γὰρ ὁμοίαν ἔγραψαν τὴν εἰκόνα. τὼ νεανία τὼ ἑταίρω Πυλάδης τε ὁ Φωκεὺς καὶ Ὀρέστης δοκῶν ἤδη τεθνάναι λαθόντʼ ἐς τὰ βασίλεια παρελθόντε φονεύουσιν ἄμφω τὸν Αἴγισθον ἡ δὲ Κλυταιμήστρα ἤδη ἀνῄρηται καὶ ἐπʼ εὐνῆς τινος ἡμίγυμνος πρόκειται καὶ θεραπεία πᾶσα ἐκπεπληγμένοι τὸ ἔργον οἱ μὲν ὥσπερ βοῶσιν, οἱ δέ τινες ὅπῃ φύγωσι περιβλέπουσι. σεμνὸν δέ τι ὁ γραφεὺς ἐπενόησεν, τὸ μὲν ἀσεβὲς τῆς ἐπιχειρήσεως δείξας μόνον καὶ ὡς ἤδη πεπραγμένον παραδραμών, ἐμβραδύνοντας δὲ τοὺς νεανίσκους ἐργασάμενος τῷ τοῦ μοιχοῦ φόνῳ.\nμετὰ δὲ τοῦτο θεός ἐστιν εὔμορφος καὶ μειράκιον ὡραῖον, ἐρωτική τις παιδιά· ὁ Βράγχος ἐπὶ πέτρας καθεζόμενος ἀνέχει λαγὼν καὶ προσπαίζει τὸν κύνα, ὁ δὲ πηδησομένῳ ἔοικεν ἐπʼ αὐτὸν εἰς τὸ ὕψος, καὶ Ἀπόλλων παρεστὼς μειδιᾷ τερπόμενος ἀμφοῖν καὶ τῷ παιδὶ παίζοντι καὶ πειρωμένῳ τῷ κυνί.\nἐπὶ δὲ τούτοις ὁ Περσεὺς πάλιν τὰ πρὸ τοῦ κήτους ἐκεῖνα τολμῶν καὶ ἡ Μέδουσα τεμνομένη τὴν κεφαλὴν καὶ Ἀθηνᾶ σκέπουσα τὸν Περσέα· ὁ δὲ τὴν μὲν τόλμαν εἴργασται, τὸ δὲ ἔργον οὐχ ἑώρακεν, πλὴν ἐπὶ τῆς ἀσπίδος, τῆς Γοργόνος τὴν εἰκόνα· οἶδε γὰρ τὸ πρόστιμον τῆς ἀληθοῦς ὄψεως.\nκατὰ δὲ τὸν μέσον τοῖχον ἄνω τῆς ἀντιθύρου. Ἀθηνᾶς ναὸς πεποίηται, ἡ θεὸς λίθου λευκοῦ, τὸ σχῆμα οὐ πολεμιστήριον, ἀλλʼ οἷον ἂν γένοιτο εἰρήνην ἀγούσης θεοῦ πολεμικῆς.\nεἶτα μετὰ ταύτην ἄλλη Ἀθηνᾶ, οὐ λίθος αὕτη γε, ἀλλὰ γραφὴ πάλιν Ἥφαιστος αὐτὴν διώκει ἐρῶν, ἡ δὲ φεύγει, κἀκ. τῆς διώξεως Ἐριχθόνιος γίγνεται.\nταύτῃ ἕπεται παλαιά τις ἄλλη γραφή· Ὠρίων φέρει τὸν Κηδαλίωνα τυφλὸς ὤν, ὁ δʼ αὐτῷ σημαίνει τὴν πρὸς τὸ φῶς ὁδὸν ἐποχούμενος,\nκαὶ ὁ Ἥλιος φανεὶς ἰᾶται τὴν πήρωσιν, καὶ ὁ Ἥφαιστος Λημνόθεν ἐπισκοπεῖ τὸ ἔργον.\nὈδυσσεὺς τὸ μετὰ τοῦτο δῆθεν μεμηνώς, ἅτε συστρατεύειν τοῖς Ἀτρείδαις μὴ θέλων πάρεισι δὲ οἱ πρέσβεις ἤδη καλοῦντες, καὶ τὰ μὲν τῆς ὑποκρίσεως πιθανὰ πάντα, ἡ ἀπήνη, τὸ τῶν ὑπεζευγμένων ἀσύμφωνον, ἡ ἄνοια τῶν δρωμένων· ἐλέγχεται δʼ ὅμως τῷ βρέφει· Παλαμήδης γὰρ ὁ τοῦ Ναυπλίου συνεὶς τὸ γιγνόμενον, ἁρπάσας τὸν Τηλέμαχον ἀπειλεῖ φονεύσειν πρόκωπον ἔχων τὸ ξίφος, καὶ πρὸς τὴν τῆς μανίας ὑπόκρισιν ὀργὴν καὶ οὗτος ἀνθυποκρίνεται. ὁ δὲ Ὀδυσσεὺς πρὸς τὸν φόβον τοῦτον σωφρονεῖ καὶ πατὴρ γίγνεται καὶ λύει τὴν ὑπόκρισιν.\nὑστάτη δὲ ἡ Μήδεια. γέγραπται τῷ ζήλῳ διακαής, τὼ παῖδε ὑποβλέπουσα καί τι δεινὸν ἐννοοῦσα· ἔχει γοῦν ἤδη τὸ ξίφος, τὼ δʼ ἀθλίω καθῆσθον γελῶντε, μηδὲν τῶν μελλόντων εἰδότε, καὶ ταῦτα ὁρῶντε τὸ ξίφος ἐν ταῖν χεροῖν.\nταῦτα πάντα, ὦ ἄνδρες δικασταί, οὐχ ὁρᾶτε ὅπως ἀπάγει μὲν τὸν ἀκροατὴν καὶ πρὸς τὴν θέαν ἀποστρέφει, μόνον δὲ καταλείπει τὸν λέγοντα; καὶ ἔγωγε διεξῆλθον αὐτά, οὐχ ἵνα τὸν ἀντίδικον τολμηρὸν ὑπολαβόντες καὶ θρασύν, εἰ τοῖς οὕτω δυσκόλοις ἑαυτὸν ἑκὼν φέρων ἐπέβαλεν, καταγνῶτε καὶ μισήσητε καὶ ἐπὶ τῶν λόγων ἐγκαταλίπητε, ἀλλʼ ἵνα μᾶλλον αὐτῷ συναγωνίσησθε καὶ ὡς οἷόν τε καταμύοντες ἀκούητε τῶν λεγομένων, λογιζόμενοι τοῦ πράγματος τὴν δυσχέρειαν· μόλις γὰρ ἂν οὕτω δυνηθείη οὐ δικασταῖς ἀλλὰ συναγωνισταῖς ὑμῖν χρησάμενος μὴ παντάπασιν ἀνάξιος τῆς τοῦ οἴκου πολυτελείας νομισθῆναι. εἰ δὲ ὑπὲρ ἀντιδίκου ταῦτα δέομαι, μὴ, θαυμάσητε· ὑπὸ γὰρ τοῦ τὸν οἶκον φιλεῖν καὶ τὸν ἐν αὐτῷ λέγοντα, ὅστις ἂν ᾖ, βουλοίμην ἂν εὐδοκιμεῖν·\n","locs":[{"loc":"urn:cts:greekLit:tlg0062.tlg009:1","start":0,"length":742},{"loc":"urn:cts:greekLit:tlg0062.tlg009:2","start":742,"length":730},{"loc":"urn:cts:greekLit:tlg0062.tlg009:3","start":1472,"length":1079},{"loc":"urn:cts:greekLit:tlg0062.tlg009:4","start":2551,"length":936},{"loc":"urn:cts:greekLit:tlg0062.tlg009:5","start":3487,"length":614},{"loc":"urn:cts:greekLit:tlg0062.tlg009:6","start":4101,"length":674},{"loc":"urn:cts:greekLit:tlg0062.tlg009:7","start":4775,"length":1057},{"loc":"urn:cts:greekLit:tlg0062.tlg009:8","start":5832,"length":621},{"loc":"urn:cts:greekLit:tlg0062.tlg009:9","start":6453,"length":566},{"loc":"urn:cts:greekLit:tlg0062.tlg009:10","start":7019,"length":488},{"loc":"urn:cts:greekLit:tlg0062.tlg009:11","start":7507,"length":852},{"loc":"urn:cts:greekLit:tlg0062.tlg009:12","start":8359,"length":406},{"loc":"urn:cts:greekLit:tlg0062.tlg009:13","start":8765,"length":394},{"loc":"urn:cts:greekLit:tlg0062.tlg009:14","start":9159,"length":646},{"loc":"urn:cts:greekLit:tlg0062.tlg009:15","start":9805,"length":932},{"loc":"urn:cts:greekLit:tlg0062.tlg009:16","start":10737,"length":642},{"loc":"urn:cts:greekLit:tlg0062.tlg009:17","start":11379,"length":996},{"loc":"urn:cts:greekLit:tlg0062.tlg009:18","start":12375,"length":551},{"loc":"urn:cts:greekLit:tlg0062.tlg009:19","start":12926,"length":955},{"loc":"urn:cts:greekLit:tlg0062.tlg009:20","start":13881,"length":704},{"loc":"urn:cts:greekLit:tlg0062.tlg009:21","start":14585,"length":943},{"loc":"urn:cts:greekLit:tlg0062.tlg009:22","start":15528,"length":639},{"loc":"urn:cts:greekLit:tlg0062.tlg009:23","start":16167,"length":658},{"loc":"urn:cts:greekLit:tlg0062.tlg009:24","start":16825,"length":284},{"loc":"urn:cts:greekLit:tlg0062.tlg009:25","start":17109,"length":274},{"loc":"urn:cts:greekLit:tlg0062.tlg009:26","start":17383,"length":168},{"loc":"urn:cts:greekLit:tlg0062.tlg009:27","start":17551,"length":143},{"loc":"urn:cts:greekLit:tlg0062.tlg009:28","start":17694,"length":126},{"loc":"urn:cts:greekLit:tlg0062.tlg009:29","start":17820,"length":82},{"loc":"urn:cts:greekLit:tlg0062.tlg009:30","start":17902,"length":517},{"loc":"urn:cts:greekLit:tlg0062.tlg009:31","start":18419,"length":216},{"loc":"urn:cts:greekLit:tlg0062.tlg009:32","start":18635,"length":724}]}
{"id":"urn:cts:greekLit:tlg0062.tlg010.1st1K-grc1","text":"Ὅτι μὲν οὐδὲν γλύκιον ἧς πατρίδος, φθάνει 1\nπροτεθρυλημένον. ἆῤ οὖν ἥδιον μὲν οὐδέν, σεμνότερον\nδέ τι καὶ θειότερον ἄλλο; καὶ μὴν ὅσα\nσεμνὰ καὶ θεῖα νομίζουσιν ἄνθρωποι, τούτων\nπατρὶς αἰτία καὶ διδάσκαλος, γεννησαμένη καὶ\nἀναθρεψαμένη καὶ παιδευσαμένη. πόλεων μὲν\nοὖν μεγέθη καὶ λαμπρότητας καὶ πολυτελείας\nκατασκευῶν θαυμάζουσι πολλοί, πατρίδας δὲ\nστέργουσι πάντες· καὶ τοσοῦτον οὐδεὶς ἐξηπατήθη\nτῶν καὶ πάνυ κεκρατημένων ὑπὸ τῆς κατὰ τὴν\nθέαν ἡδονῆς, ὡς ὑπὸ τῆς ὑπερβολῆς τῶν παῤ\nἄλλοις θαυμάτων λήθην ποιήσασθαι τῆς πατρίδος.\nὅστις μὲν οὖν σεμνύνεται πολίτης ὢν εὐδαίμονος 2\nπόλεως, ἀγνοεῖν μοι δοκεῖ τίνα χρὴ τιμὴν\nἀπονέμειν τῇ πατρίδι, καὶ ὁ τοιοῦτος δῆλός ἐστιν\nἀχθόμενος ἄν, εἰ μετριωτέρας ἔλαχε τῆς πατρίδος·\nἐμοὶ δὲ ἥδιον αὐτὸ τιμᾶν τὸ τῆς πατρίδος ὄνομα.\nπόλεις μὲν γὰρ παραβαλεῖν πειρωμένῳ προσήκει\nμέγεθος ἐξετάζειν καὶ κάλλος καὶ τὴν τῶν ὠνίων\nἀφθονίαν· ὅπου δʼ αἵρεσίς ἐστι πόλεων, οὐδεὶς ἂν\nἕλοιτο τὴν λαμπροτέραν ἐάσας τὴν πατρίδα, ἀλλʼ\nεὔξαιτο μὲν ἂν εἶναι καὶ τὴν πατρίδα ταῖς εὐδαίμοσι\nπαραπλησίαν, ἕλοιτο δʼ ἂν τὴν ὁποιανοῦν.\nτὸ δʼ αὐτὸ τοῦτο καὶ οἱ δίκαιοι τῶν παίδων 3\n\n\nπράττουσιν καὶ οἱ χρηστοὶ τῶν πατέρων· οὔτε\nγὰρ νέος καλὸς κἀγαθὸς ἄλλον ἄν προτιμήσαι\nτοῦ πατρὸς οὔτε πατὴρ καταμελήσας τοῦ παιδὸς\nἕτερον ἂν στέρξαι νέον, ἀλλὰ τοσοῦτόν γε οἱ\nπατέρες νικώμενοι προσνέμουσι τοῖς παισίν, ὥστε\nκαὶ κάλλιστοι καὶ μέγιστοι καὶ τοῖς πᾶσιν ἄριστα\nκεκοσμημένοι οἱ παῖδες αὐτοῖς εἶναι δοκοῦσιν.\nὅστις δὲ μὴ τοιοῦτός ἐστι δικαστὴς πρὸς τὸν υἱόν,\nοὐ δοκεῖ μοι πατρὸς ὀφθαλμοὺς ἔχειν.\nΠατρίδος τοίνυν τὸ ὄνομα πρῶτον οἰκειότατον 4\nπάντων· οὐδὲν γὰρ ὅ τι τοῦ πατρὸς οἰκειότερον.\nεἰ δέ τις ἀπονέμει τῷ πατρὶ τὴν δικαίαν τιμήν,\nὥσπερ καὶ ὁ νόμος καὶ ἡ φύσις κελεύει, προσηκόντως\nἂν τὴν πατρίδα προτιμήσαι· καὶ γὰρ ὁ\nπατὴρ αὐτὸς τῆς πατρίδος κτῆμα καὶ ὁ τοῦ\nπατρὸς πατὴρ καὶ οἱ ἐκ τούτων οἰκεῖοι πάντες\nἀνωτέρω, καὶ μέχρι θεῶν πατρῴων πρόεισιν\nἀναβιβαζόμενον τὸ ὄνομα.\nχαίρουσι καὶ θεοὶ 5\nπατρίσι καὶ πάντα μέν, ὡς εἰκός, ἐφορῶσι τὰ τῶν\nἀνθρώπων, αὑτῶν ἡγούμενοι κτήματα πᾶσαν γῆν\nκαὶ θάλασσαν, ἐφʼ ἧς δὲ ἕκαστος αὐτῶν ἐγένετο,\nπροτιμᾷ τῶν ἄλλων ἁπασῶν πόλεων. καὶ πόλεις\nσεμνότεραι θεῶν πατρίδες καὶ νῆσοι θειότεραι\nπαῤ αἷς ὑμνεῖται γένεσις θεῶν. ἱερὰ γοῦν\nκεχαρισμένα ταῦτα νομίζεται τοῖς θεοῖς, ἐπειδὰν\nεἰς τοὺς οἰκείους ἕκαστος ἀφικόμενος ἱερουργῇ\nτόπους. εἰ δὲ θεοῖς τίμιον τὸ τῆς πατρίδος ὄνομα,\nπῶς οὐκ ἀνθρώποις γε πολὺ μᾶλλον; καὶ γὰρ 6\nεἶδε τὸν ἥλιον πρῶτον ἕκαστος ἀπὸ τῆς πατρίδος,\nὡς καὶ τοῦτον τὸν θεόν, εἰ καὶ κοινός ἐστιν, ἀλλʼ\nοὖν ἑκάστῳ νομίζεσθαι πατρῷον διὰ τὴν πρώτην\nἀπὸ τοῦ τόπου θέαν· καὶ φωνῆς ἐνταῦθα ἤρξατο\n\n\nτὰ ἐπιχώρια πρῶτα λαλεῖν μανθάνων καὶ θεοὺς\nἐγνώρισεν. εἰ δέ τις τοιαύτης ἔλαχε πατρίδος,\nὡς ἑτέρας δεηθῆναι πρὸς τὴν τῶν μειζόνων παιδείαν,\nἀλλʼ οὖν ἐχέτω καὶ τούτων τῶν παιδευμάτων\nτῇ πατρίδι τὴν χάριν· οὐ γὰρ ἂν ἐγνώρισεν οὐδὲ\nπόλεως ὄνομα μὴ διὰ τὴν πατρίδα πόλιν εἶναι\nμαθών.\nΠάντα δέ, οἶμαι, παιδεύματα καὶ μαθήματα 7\nσυλλέγουσιν ἄνθρωποι χρησιμωτέρους αὑτοὺς\nἀπὸ τούτων ταῖς πατρίσι παρασκευάζοντες·\nκτῶνται δὲ καὶ χρήματα φιλοτιμίας ἕνεκεν τῆς\nεἰς τὰ κοινὰ τῆς πατρίδος δαπανήματα. καὶ\nεἰκότως, οἶμαι· δεῖ γὰρ οὐκ ἀχαρίστους εἶναι τοὺς\nτῶν μεγίστων τυχόντας εὐεργεσιῶν. ἀλλʼ εἰ τοῖς\nκαθʼ ἕνα τις ἀπονέμει χάριν, ὥσπερ ἐστὶ δίκαιον,\nἐπειδὰν εὖ πάθῃ πρός τινος, πολὺ μᾶλλον προσήκει\nτὴν πατρίδα τοῖς καθήκουσιν ἀμείβεσθαι·\nκακώσεως μὲν γὰρ γονέων εἰσὶ νόμοι παρὰ ταῖς\nπόλεσι, κοινὴν δὲ προσήκει πάντων μητέρα τὴν\nπατρίδα νομίζειν καὶ χαριστήρια τροφῶν ἀποδιδόναι\nκαὶ τῆς τῶν νόμων αὐτῶν γνώσεως.\nὬφθη δὲ οὐδεὶς οὕτως ἀμνήμων τῆς πατρίδος, 8\nὡς ἐν ἄλλῃ πόλει γενόμενος ἀμελεῖν, ἀλλʼ οἵ\nτε κακοπραγοῦντες ἐν ταῖς ἀποδημίαις συνεχῶς\nἀνακαλοῦσιν ὡς μέγιστον τῶν ἀγαθῶν ἡ πατρίς,\nοἵ τε εὐδαιμονοῦντες, ἂν καὶ τὰ ἄλλα εὖ πράττωσιν,\nτοῦτο γοῦν αὐτοῖς μέγιστον ἐνδεῖν νομίζουσιν\nτὸ μὴ τὴν πατρίδα οἰκεῖν, ἀλλὰ ξενιτεύειν· ὄνειδος\nγὰρ τὸ τῆς ξενιτείας. καὶ τοὺς κατὰ τὸν τῆς\nἀποδημίας χρόνον λαμπροὺς γενομένους ἢ διὰ\nχρημάτων κτῆσιν ἢ διὰ τιμῆς δόξαν ἢ διὰ\n\n\nπαιθειας μαρτυριαν ἢ διʼ ἀνδρείας ἔπαινον ἔστιν ἰδεῖν\nεἰς τὴν πατρίδα πάντας ἐπειγομένους, ὡς οὐκ ἂν\nἐν ἄλλοις βελτίοσιν ἐπιδειξαμένους τὰ αὑτῶν\nκαλά· καὶ τοσούτῳ γε μᾶλλον ἕκαστος σπεύδει\nλαβέσθαι τῆς πατρίδος, ὅσῳπερ ἂν φαίνηται\nμειζόνων παῤ ἄλλοις ἠξιωμένος.\nΠοθεινὴ μὲν οὖν καὶ νέοις ἡ πατρίς· τοῖς δὲ 9\nἤδη γεγηρακόσιν ὅσῳ πλεῖον τοῦ φρονεῖν ἢ τοῖς\nνέοις μέτεστι, τοσούτῳ καὶ πλείων ἐγγίνεται\nπόθος τῆς πατρίδος· ἕκαστος γοῦν τῶν γεγηρακότων\nκαὶ σπεύδει καὶ εὔχεται καταλῦσαι τὸν\nβίον ἐπὶ τῆς πατρίδος, ἵνʼ, ὅθεν ἤρξατο βιοῦν,\nἐνταῦθα πάλιν καὶ τὸ σῶμα παρακατάθηται τῇ\nγῇ τῇ θρεψαμένῃ καὶ τῶν πατρῴων κοινωνήσῃ\nτάφων· δεινὸν γὰρ ἑκάστῳ δοκεῖ ξενίας ἁλίσκεσθαι\nκαὶ μετὰ θάνατον, ἐν ἀλλοτρίᾳ κειμένῳ γῇ.\nὍσον δὲ τῆς εὐνοίας τῆς πρὸς τὰς πατρίδας 10\nμέτεστιν τοῖς ὡς ἀληθῶς γνησίοις πολίταις μάθοι\nτις ἂν ἐκ τῶν αὐτοχθόνων· οἱ μὲν γὰρ ἐπήλυδες\nκαθάπερ νόθοι ῥᾳδίας ποιοῦνται τὰς μεταναστάσεις,\nτὸ μὲν τῆς πατρίδος ὄνομα μήτε εἰδότες μήτε\nστέργοντες, ἡγούμενοι δʼ ἀπανταχοῦ τῶν ἐπιτηδείων\nεὐπορήσειν, μέτρον εὐδαιμονίας τὰς τῆς\nγαστρὸς ἡδονὰς τιθέμενοι. οἷς δὲ καὶ μήτηρ ἡ\nπατρίς, ἀγαπῶσι τὴν γῆν ἐφʼ ἧς ἐγένοντο καὶ\nἐτράφησαν, κἂν ὀλίγην ἔχωσι, κἂν τραχεῖαν καὶ\nλεπτόγεων· κἂν ἀπορῶσι τῆς γῆς ἐπαινέσαι τὴν\nἀρετήν, τῶν γε ὑπὲρ τῆς πατρίδος οὐκ ἀπορήσουσιν\nἐγκωμίων. ἀλλὰ κἂν ἴδωσιν ἑτέρους σεμνυνομένους\nπεδίοις ἀνειμένοις καὶ λειμῶσι φυτοῖς\nπαντοδαποῖς διειλημμένοις, καὶ αὐτοὶ τῶν τῆς\n\n\nπατρίδος ἐγκωμίων οὐκ ἐπιλανθάνονται, τὴν δὲ\nἱπποτρόφον ὑπερορῶντες τὴν κουροτρόφον ἐπαινοῦσι.\nκαὶ σπεύδει τις εἰς τὴν πατρίδα, κἂν 11\nνησιώτης ᾖ, κἂν παῤ ἄλλοις εὐδαιμονεῖν δύνηται,\nκαὶ διδομένην ἀθανασίαν οὐ προσήσεται, προτιμῶν\nτὸν ἐπὶ τῆς πατρίδος τάφον, καὶ ὁ τῆς\nπατρίδος αὐτῷ καπνὸς λαμπρότερος ὀφθήσεται\nτοῦ παῤ ἄλλοις πυρός.\nΟὕτω δὲ ἄρα τίμιον εἶναι δοκεῖ παρὰ πᾶσιν 12\nἡ πατρίς, ὥστε καὶ τοὺς πανταχοῦ νομοθέτας ἴδοι\nτις ἂν ἐπὶ τοῖς μεγίστοις ἀδικήμασιν ὡς χαλεπωτάτην\nἐπιβεβληκότας τὴν φυγὴν τιμωρίαν. καὶ\nοὐχ οἱ νομοθέται μὲν οὕτως ἔχουσιν, οἱ δὲ πιστευόμενοι\nτὰς στρατηγίας ἑτέρως, ἀλλʼ ἐν ταῖς μάχαις\nτὸ μέγιστόν ἐστι τῶν παραγγελμάτων τοῖς\nπαραταττομένοις, ὡς ὑπὲρ πατρίδος αὐτοῖς ὁ\nπόλεμος, καὶ οὐδεὶς ὅστις ἂν ἀκούσας τούτου\nκακὸς εἶναι θέλῃ· ποιεῖ γὰρ τὸν δειλὸν ἀνδρεῖον\nτὸ τῆς πατρίδος ὄνομα.\n","locs":[{"loc":"urn:cts:greekLit:tlg0062.tlg010:1","start":0,"length":529},{"loc":"urn:cts:greekLit:tlg0062.tlg010:2","start":529,"length":517},{"loc":"urn:cts:greekLit:tlg0062.tlg010:3","start":1046,"length":453},{"loc":"urn:cts:greekLit:tlg0062.tlg010:4","start":1499,"length":380},{"loc":"urn:cts:greekLit:tlg0062.tlg010:5","start":1879,"length":433},{"loc":"urn:cts:greekLit:tlg0062.tlg010:6","start":2312,"length":515},{"loc":"urn:cts:greekLit:tlg0062.tlg010:7","start":2827,"length":621},{"loc":"urn:cts:greekLit:tlg0062.tlg010:8","start":3448,"length":717},{"loc":"urn:cts:greekLit:tlg0062.tlg010:9","start":4165,"length":446},{"loc":"urn:cts:greekLit:tlg0062.tlg010:10","start":4611,"length":779},{"loc":"urn:cts:greekLit:tlg0062.tlg010:11","start":5390,"length":239},{"loc":"urn:cts:greekLit:tlg0062.tlg010:12","start":5629,"length":479}]}
{"id":"urn:cts:greekLit:tlg0062.tlg010.perseus-grc2","text":"ὅτι μὲν οὐδὲν γλύκιον ἧς πατρίδος, φθάνει προτεθρυλημένον. ἆρʼ οὖν ἥδιον μὲν οὐδέν, σεμνότερον δέ τι καὶ θειότερον ἄλλο; καὶ μὴν ὅσα σεμνὰ καὶ θεῖα νομίζουσιν ἄνθρωποι, τούτων πατρὶς αἰτία καὶ διδάσκαλος, γεννησαμένη καὶ ἀναθρεψαμένη καὶ παιδευσαμένη. πόλεων μὲν οὖν μεγέθη καὶ λαμπρότητας καὶ πολυτελείας κατασκευῶν θαυμάζουσι πολλοί, πατρίδας δὲ στέργουσι πάντες· καὶ τοσοῦτον οὐδεὶς ἐξηπατήθη τῶν καὶ πάνυ κεκρατημένων ὑπὸ τῆς κατὰ τὴν θέαν ἡδονῆς, ὡς ὑπὸ τῆς ὑπερβολῆς τῶν παρʼ ἄλλοις θαυμάτων λήθην ποιήσασθαι τῆς πατρίδος.\nὅστις μὲν οὖν σεμνύνεται πολίτης ὢν εὐδαίμονος πόλεως, ἀγνοεῖν μοι δοκεῖ τίνα χρὴ τιμὴν ἀπονέμειν τῇ πατρίδι, καὶ ὁ τοιοῦτος δῆλός ἐστιν ἀχθόμενος ἄν, εἰ μετριωτέρας ἔλαχε τῆς πατρίδος· ἐμοὶ δὲ ἥδιον αὐτὸ τιμᾶν τὸ τῆς πατρίδος ὄνομα. πόλεις μὲν γὰρ παραβαλεῖν πειρωμένῳ προσήκει μέγεθος ἐξετάζειν καὶ κάλλος καὶ τὴν τῶν ὠνίων ἀφθονίαν ὅπου δʼ αἵρεσίς ἐστι πόλεων, οὐδεὶς ἂν ἕλοιτο τὴν λαμπροτέραν ἐάσας τὴν πατρίδα, ἀλλʼ εὔξαιτο μὲν ἂν εἶναι καὶ τὴν πατρίδα ταῖς εὐδαίμοσι παραπλησίαν, ἕλοιτο δʼ ἂν τὴν ὁποιανοῦν.\nτὸ δʼ αὐτὸ τοῦτο καὶ οἱ δίκαιοι τῶν παίδων πράττουσιν καὶ οἱ χρηστοὶ τῶν πατέρων· οὔτε γὰρ νέος καλὸς κἀγαθὸς ἄλλον ἂν προτιμήσαι τοῦ πατρὸς οὔτε πατὴρ καταμελήσας τοῦ παιδὸς ἕτερον ἂν στέρξαι νέον, ἀλλὰ τοσοῦτόν γε οἱ πατέρες νικώμενοι προσνέμουσι τοῖς παισίν, ὥστε καὶ κάλλιστοι καὶ μέγιστοι καὶ τοῖς πᾶσιν ἄριστα κεκοσμημένοι οἱ παῖδες αὐτοῖς εἶναι δοκοῦσιν. ὅστις δὲ μὴ τοιοῦτός ἐστι δικαστὴς πρὸς τὸν υἱόν, οὐ δοκεῖ μοι πατρὸς ὀφθαλμοὺς ἔχειν.\nπατρίδος τοίνυν τὸ ὄνομα πρῶτον οἰκειότατον πάντων οὐδὲν γὰρ ὅ τι τοῦ πατρὸς οἰκειότερον. εἰ δέ τις ἀπονέμει τῷ πατρὶ τὴν δικαίαν τιμήν, ὥσπερ καὶ ὁ νόμος καὶ ἡ φύσις κελεύει, προσηκόντως ἂν τὴν πατρίδα προτιμήσαι· καὶ γὰρ ὁ πατὴρ αὐτὸς τῆς πατρίδος κτῆμα καὶ ὁ τοῦ πατρὸς πατὴρ καὶ οἱ ἐκ τούτων οἰκεῖοι πάντες ἀνωτέρω, καὶ μέχρι θεῶν πατρῴων πρόεισιν ἀναβιβαζόμενον τὸ ὄνομα.\nχαίρουσι καὶ θεοὶ πατρίσι καὶ πάντα μέν, ὡς εἰκός, ἐφορῶσι τὰ τῶν ἀνθρώπων, αὑτῶν ἡγούμενοι κτήματα πᾶσαν γῆν καὶ θάλασσαν, ἐφʼ ἧς δὲ ἕκαστος αὐτῶν ἐγένετο, προτιμᾷ τῶν ἄλλων ἁπασῶν πόλεων. καὶ πόλεις σεμνότεραι θεῶν πατρίδες καὶ νῆσοι θειότεραι παρʼ αἷς ὑμνεῖται γένεσις θεῶν. ἱερὰ γοῦν κεχαρισμένα ταῦτα νομίζεται τοῖς θεοῖς, ἐπειδὰν εἰς τοὺς οἰκείους ἕκαστος ἀφικόμενος· ἱερουργῇ τόπους. εἰ δὲ θεοῖς τίμιον τὸ τῆς πατρίδος ὄνομα,, πῶς οὐκ ἀνθρώποις γε πολὺ μᾶλλον;\nκαὶ γὰρ εἶδε τὸν ἥλιον πρῶτον ἕκαστος ἀπὸ τῆς πατρίδος, ὡς καὶ τοῦτον τὸν θεόν, εἰ καὶ κοινός ἐστιν, ἀλλʼ οὖν ἑκάστῳ νομίζεσθαι πατρῷον διὰ τὴν πρώτην ἀπὸ τοῦ τόπου θέαν καὶ φωνῆς ἐνταῦθα ἤρξατο τὰ ἐπιχώρια πρῶτα λαλεῖν μανθάνων καὶ θεοὺς ἐγνώρισεν. εἰ δέ τις τοιαύτης ἔλαχε πατρίδος, ὡς ἑτέρας δεηθῆναι πρὸς τὴν τῶν μειζόνων παιδείαν, ἀλλʼ οὖν ἐχέτω καὶ τούτων τῶν παιδευμάτων τῇ πατρίδι τὴν χάριν οὐ γὰρ ἂν ἐγνώρισεν οὐδὲ πόλεως ὄνομα μὴ διὰ τὴν πατρίδα πόλιν εἶναι μαθών.\nπάντα δέ, οἶμαι, παιδεύματα καὶ μαθήματα συλλέγουσιν ἄνθρωποι χρησιμωτέρους αὑτοὺς ἀπὸ τούτων ταῖς πατρίσι παρασκευάζοντες· κτῶνται δὲ καὶ χρήματα φιλοτιμίας ἕνεκεν τῆς εἰς τὰ κοινὰ τῆς πατρίδος δαπανήματα. καὶ εἰκότως, οἶμαι δεῖ γὰρ οὐκ ἀχαρίστους εἶναι τοὺς τῶν μεγίστων τυχόντας εὐεργεσιῶν. ἀλλʼ εἰ τοῖς καθʼ ἕνα τις ἀπονέμει χάριν, ὥσπερ ἐστὶ δίκαιον, ἐπειδὰν εὖ πάθῃ πρός τινος, πολὺ μᾶλλον προσήκει τὴν πατρίδα τοῖς καθήκουσιν ἀμείβεσθαι· κακώσεως μὲν γὰρ γονέων εἰσὶ νόμοι παρὰ ταῖς πόλεσι, κοινὴν δὲ προσήκει πάντων μητέρα τὴν πατρίδα νομίζειν καὶ χαριστήρια τροφῶν ἀποδιδόναι καὶ τῆς τῶν νόμων αὐτῶν γνώσεως.\nὤφθη δʼ οὐδεὶς οὕτως ἀμνήμων τῆς πατρίδος, ὡς ἐν ἄλλῃ πόλει γενόμενος ἀμελεῖν, ἀλλʼ οἳ τε κακοπραγοῦντες ἐν ταῖς ἀποδημίαις συνεχῶς ἀνακαλοῦσιν ὡς μέγιστον τῶν ἀγαθῶν ἡ πατρίς, οἵ τε εὐδαιμονοῦντες, ἂν καὶ τὰ ἄλλα εὖ πράττωσιν, τοῦτο γοῦν αὐτοῖς μέγιστον ἐνδεῖν νομίζουσιν τὸ μὴ τὴν πατρίδα οἰκεῖν, ἀλλὰ ξενιτεύειν ὄνειδος γὰρ τὸ τῆς ξενιτείας. καὶ τοὺς κατὰ τὸν τῆς ἀποδημίας χρόνον λαμπροὺς γενομένους ἢ διὰ χρημάτων κτῆσιν ἢ διὰ τιμῆς δόξαν ἢ διὰ παιδείας μαρτυρίαν ἢ διʼ ἀνδρείας ἔπαινον ἔστιν ἰδεῖν εἰς τὴν πατρίδα πάντας ἐπειγομένους, ὡς οὐκ ἂν ἐν ἄλλοις βελτίοσιν ἐπιδειξαμένους τὰ αὑτῶν καλά· καὶ τοσούτῳ γε μᾶλλον ἕκαστος σπεύδει λαβέσθαι τῆς πατρίδος, ὅσῳπερ ἂν φαίνηται μειζόνων παρʼ ἄλλοις ἠξιωμένος.\nποθεινὴ μὲν οὖν καὶ νέοις ἡ πατρίς· τοῖς δὲ ἤδη γεγηρακόσιν ὅσῳ πλεῖον τοῦ φρονεῖν ἢ τοῖς νέοις μέτεστι, τοσούτῳ καὶ πλείων ἐγγίνεται πόθος τῆς πατρίδος· ἕκαστος γοῦν τῶν γεγηρακότων καὶ σπεύδει καὶ εὔχεται καταλῦσαι τὸν βίον ἐπὶ τῆς πατρίδος, ἵνʼ, ὅθεν ἤρξατο βιοῦν, ἐνταῦθα πάλιν καὶ τὸ σῶμα παρακατάθηται τῇ γῇ τῇ θρεψαμένῃ καὶ τῶν πατρῴων κοινωνήσῃ τάφων δεινὸν γὰρ ἑκάστῳ δοκεῖ ξενίας ἁλίσκεσθαι καὶ μετὰ θάνατον, ἐν ἀλλοτρίᾳ κειμένῳ γῇ.\nὅσον δὲ τῆς εὐνοίας τῆς πρὸς τὰς πατρίδας μέτεστιν τοῖς ὡς ἀληθῶς γνησίοις πολίταις μάθοι τις ἂν ἐκ τῶν αὐτοχθόνων οἱ μὲν γὰρ ἐπήλυδες καθάπερ νόθοι ῥᾳδίας ποιοῦνται τὰς μεταναστάσεις, τὸ μὲν τῆς πατρίδος ὄνομα μήτε εἰδότες μήτε στέργοντες, ἡγούμενοι δʼ ἁπανταχοῦ τῶν ἐπιτηδείων εὐπορήσειν, μέτρον εὐδαιμονίας τὰς τῆς γαστρὸς ἡδονὰς τιθέμενοι. οἷς δὲ καὶ μήτηρ ἡ πατρίς, ἀγαπῶσι τὴν γῆν ἐφʼ ἧς ἐγένοντο καὶ ἐτράφησαν, κἂν ὀλίγην ἔχωσι, κἂν τραχεῖαν καὶ λεπτόγεων κἂν ἀπορῶσι τῆς γῆς ἐπαινέσαι τὴν ἀρετήν, τῶν γε ὑπὲρ τῆς πατρίδος οὐκ ἀπορήσουσιν ἐγκωμίων. ἀλλὰ κἂν ἴδωσιν ἑτέρους σεμνυνομένους πεδίοις ἀνειμένοις καὶ λειμῶσι φυτοῖς παντοδαποῖς διειλημμένοις, καὶ αὐτοὶ τῶν τῆς πατρίδος ἐγκωμίων οὐκ ἐπιλανθάνονται, τὴν δὲ ἱπποτρόφον ὑπερορῶντες τὴν κουροτρόφον ἐπαινοῦσι.\nκαὶ σπεύδει τις εἰς τὴν πατρίδα, κἂν νησιώτης ᾖ, κἂν παρʼ ἄλλοις εὐδαιμονεῖν δύνηται, καὶ διδομένην ἀθανασίαν οὐ προσήσεται, προτιμῶν τὸν ἐπὶ τῆς πατρίδος τάφον, καὶ ὁ τῆς πατρίδος αὐτῷ καπνὸς λαμπρότερος ὀφθήσεται τοῦ παρʼ ἄλλοις πυρός.\nοὕτω δὲ ἄρα τίμιον εἶναι δοκεῖ παρὰ πᾶσιν ἡ πατρίς, ὥστε καὶ τοὺς πανταχοῦ νομοθέτας ἴδοι τις ἂν ἐπὶ τοῖς μεγίστοις ἀδικήμασιν ὡς χαλεπωτάτην ἐπιβεβληκότας τὴν φυγὴν τιμωρίαν. καὶ οὐχ οἱ νομοθέται μὲν οὕτως ἔχουσιν, οἱ δὲ πιστευόμενοι τὰς στρατηγίας ἑτέρως, ἀλλʼ ἐν ταῖς μάχαις τὸ μέγιστόν ἐστι τῶν παραγγελμάτων τῶν τοῖς παραταττομένοις, ὡς ὑπὲρ πατρίδος αὐτοῖς ὁ πόλεμος, καὶ οὐδεὶς ὅστις ἂν ἀκούσας τούτου κακὸς εἶναι θέλῃ· ποιεῖ γὰρ τὸν δειλὸν ἀνδρεῖον τὸ τῆς πατρίδος ὄνομα.\n","locs":[{"loc":"urn:cts:greekLit:tlg0062.tlg010:1","start":0,"length":529},{"loc":"urn:cts:greekLit:tlg0062.tlg010:2","start":529,"length":514},{"loc":"urn:cts:greekLit:tlg0062.tlg010:3","start":1043,"length":449},{"loc":"urn:cts:greekLit:tlg0062.tlg010:4","start":1492,"length":377},{"loc":"urn:cts:greekLit:tlg0062.tlg010:5","start":1869,"length":468},{"loc":"urn:cts:greekLit:tlg0062.tlg010:6","start":2337,"length":475},{"loc":"urn:cts:greekLit:tlg0062.tlg010:7","start":2812,"length":618},{"loc":"urn:cts:greekLit:tlg0062.tlg010:8","start":3430,"length":713},{"loc":"urn:cts:greekLit:tlg0062.tlg010:9","start":4143,"length":443},{"loc":"urn:cts:greekLit:tlg0062.tlg010:10","start":4586,"length":772},{"loc":"urn:cts:greekLit:tlg0062.tlg010:11","start":5358,"length":238},{"loc":"urn:cts:greekLit:tlg0062.tlg010:12","start":5596,"length":480}]}
{"id":"urn:cts:greekLit:tlg0062.tlg012.1st1K-grc1","text":"ΛΟΓΟΣ ΠΡΩΤΟΣὭσπερ τοῖς ἀθλητικοῖς καὶ περὶ τὴν τῶν 1\nσωμάτων ἐπιμέλειαν ἀσχολουμένοις2 οὐ τῆς εὐεξίας\nμόνον οὐδὲ τῶν γυμνασίων φροντίς ἐστιν, ἀλλὰ\nκαὶ τῆς κατὰ καιρὸν γινομένης ἀνέσεως—μέρος\nγοῦν τῆς ἀσκήσεως τὸ μέγιστον αὐτὴν ὑπολαμβάνουσιν—οὕτω\nδὴ καὶ τοῖς περὶ τοὺς λόγους ἐσπουδακόσιν\nἡγοῦμαι προσήκειν μετὰ τὴν πολλὴν τῶν\nσπουδαιοτέρων ἀνάγνωσιν ἀνιέναι τε τὴν διάνοιαν\nκαὶ πρὸς τὸν ἔπειτα κάματον ἀκμαιοτέραν παρασκευάζειν.\nγένοιτο δʼ ἂν ἐμμελὴς ἡ ἀνάπαυσις 2\nαὐτοῖς, εἰ τοῖς τοιούτοις τῶν ἀναγνωσμάτων ὁμιλοῖεν,\nἃ μὴ μόνον ἐκ τοῦ ἀστείου τε καὶ χαρίεντος\nψιλὴν παρέξει τὴν ψυχαωγίαν, ἀλλά τινα καὶ\nθεωρίαν οὐκ ἄμουσον ἐπιδείξεται, οἷόν τι καὶ περὶ\nτῶνδε τῶν συγγραμμάτων αὐτοὺς 3 φρονήσειν ὑπολαμβάνω·\nοὐ γὰρ μόνον τὸ ξένον τῆς ὑποθέσεως\nοὐδὲ τὸ χαρίεν τῆς προαιρέσεως ἐπαγωγὸν ἔσται\nαὐτοῖς οὐδʼ ὅτι ψεύσματα ποικίλα πιθανῶς τε καὶ\nἐναλήθως ἐξενηνόχαμεν, ἀλλʼ ὅτι καὶ τῶν ἱστορουμένων\nἕκαστον οὐκ ἀκωμῳδήτως ᾔνικται πρός τινας\n\n\n\n\n\nτῶν παλαιῶν ποιητῶν τε καὶ συγγραφέων καὶ φιλοσόφων\nπολλὰ τεράστια καὶ μυθώδη συγγεγραφότων,1\nοὓς καὶ ὀνομαστὶ ἂν ἔγραφον, εἰ μὴ καὶ\nαὐτῷ σοι ἐκ τῆς ἀναγνώσεως φανεῖσθαι ἔμελλον\n2 Κτησίας ὁ Κτησιόχου ὁ Κνίδιος, ὃς 3\nσυνέγραψεν περὶ τῆς Ἰνδῶν χώρας καὶ τῶν παῤ\nαὐτοῖς ἃ μήτε αὐτὸς εἶδεν μήτε ἄλλου ἀληθεύοντος\nἤκουσεν. ἔγραψε δὲ καὶ Ἰαμβοῦλος περὶ τῶν ἐν\nτῇ μεγάλῃ θαλάττῃ πολλὰ παράδοξα, γνώριμον\nμὲν ἅπασι τὸ ψεῦδος πλασάμενος, οὐκ ἀτερπῆ δὲ\nὅμως συνθεὶς τὴν ὑπόθεσιν. πολλοὶ δὲ καὶ ἄλλοι\nτὰ αὐτὰ τούτοις προελόμενοι συνέγραψαν ὡς δή\nτινας ἑαυτῶν πλάνας τε καὶ ἀποδημίας, θηρίων τε\nμεγέθη ἱστοροῦντες καὶ ἀνθρώπων ὠμότητας καὶ\nβίων καινότητας· ἀρχηγὸς δὲ αὐτοῖς καὶ διδάσκαλος\nτῆς τοιαύτης βωμολοχίας ὁ τοῦ Ὁμήρου\nὈδυσσεύς, τοῖς περὶ τὸν Ἀλκίνουν διηγούμενος\nἀνέμων τε δουλείαν καὶ μονοφθάλμους καὶ ὠμοφάγους\nκαὶ ἀγρίους τινὰς ἀνθρώπους, ἔτι δὲ\nπολυκέφαλα ζῷα καὶ τὰς ὑπὸ φαρμάκων τῶν\nἑταίρων μεταβολάς, οἷα πολλὰ ἐκεῖνος πρὸς\nἰδιώτας ἀνθρώπους τοὺς Φαίακας ἐτερατεύσατο.\nτούτοις οὖν ἐντυχὼν ἅπασιν, τοῦ ψεύσασθαι 4\nμὲν οὐ σφόδρα τοὺς ἄνδρας ἐμεμψάμην, ὁρῶν ἤδη\nσύνηθες ὂν τοῦτο καὶ τοῖς φιλοσοφεῖν ὑπισχνουμένοις·\nἐκεῖνο δὲ αὐτῶν ἐθαύμασα, εἰ ἐνόμιζον\nλήσειν οὐκ ἀληθῇ συγγράφοντες. διόπερ καὶ\nαὐτὸς ὑπὸ κενοδοξίας ἀπολιπεῖν τι σπουδάσας\n\n\n\n\nτοῖς μεθ᾿ ἡμᾶς, ἵνα μὴ μόνος ἄμοιρος ὦ τῆς ἐν τῷ\nμυθολογεῖν ἐλευθερίας, ἐπεὶ μηδὲν ἀληθὲς ἱστορεῖν\nεἶχον—οὐδὲν γὰρ ἐπεπόνθειν ἀξιόλογον—ἐπὶ τὸ\nψεῦδος ἐτραπόμην πολὺ τῶν ἄλλων εὐγνωμονέστερον·\nκἂν ἓν γὰρ δὴ τοῦτο ἀληθεύσω λέγων ὅτι\nψεύδομαι. οὕτω δ᾿ ἄν μοι δοκῶ καὶ τὴν παρὰ\nτῶν ἄλλων κατηγορίαν ἐκφυγεῖν αὐτὸς ὁμολογῶν\nμηδὲν ἀληθὲς λέγειν. γράφω τοίνυν περὶ ὧν\nμήτε εἶδον μήτε ἔπαθον μήτε παῤ ἄλλων ἐπυθόμην,\nἔτι δὲ μήτε ὅλως ὄντων μήτε τὴν ἀρχὴν\nγενέσθαι δυναμένων. διὸ δεῖ τοὺς ἐντυγχάνοντας\nμηδαμῶς πιστεύειν αὐτοῖς.\nὉρμηθεὶς γάρ ποτε ἀπὸ Ἡρακλείων στηλῶν 5\nκαὶ ἀφεὶς εἰς τὸν ἑσπέριον ὠκεανὸν οὐρίῳ ἀνέμῳ\nτὸν πλοῦν ἐποιούμην. αἰτία δέ μοι τῆς ἀποδημίας\nκαὶ ὑπόθεσις ἡ τῆς διανοίας περιεργία καὶ πραγμάτων\nκαινῶν ἐπιθυμία καὶ τὸ βούλεσθαι μαθεῖν τί\nτὸ τέλος ἐστὶν τοῦ ὠκεανοῦ καὶ τίνες οἱ πέραν\nκατοικοῦντες ἄνθρωποι. τούτου γέ τοι ἕνεκα\nπάμπολλα μὲν σιτία ἐνεβαλόμην, ἱκανὸν δὲ καὶ\nὕδωρ ἐνεθέμην, πεντήκοντα δὲ τῶν ἡλικιωτῶν\nπροσεποιησάμην τὴν αὐτὴν ἐμοὶ γνώμην ἔχοντας,\nἔτι δὲ καὶ ὅπλων πολύ τι πλῆθος παρεσκευασάμην\nκαὶ κυβερνήτην τὸν ἄριστον μισθῷ μεγάλῳ πείσας\nπαρέλαβον καὶ τὴν ναῦν—ἄκατος δὲ ἦν—ὡς πρὸς\nμέγαν καὶ βίαιον πλοῦν ἐκρατυνάμην.\nἡμέραν 6\nοὖν καὶ νύκτα οὐρίῳ πλέοντες, ἔτι τῆς γῆς\nὑποφαινομένης οὐ σφόδρα βιαίως ἀνηγόμεθα, τῆς\nἐπιούσης δὲ ἅμα ἡλίῳ ἀνίσχοντι ὅ τε ἄνεμος\n\n\nἐπεδίδου καὶ τὸ κῦμα ηὐξάνετο καὶ ζόφος ἐπεγίνετο\nκαὶ οὐκέτ᾿ οὐδὲ στεῖλαι τὴν ὀθόνην δυνατὸν ἦν.\nἐπιτρέψαντες οὖν τῷ πνέοντι καὶ παραδόντες\nἑαυτοὺς ἐχειμαζόμεθα ἡμέρας ἐννέα καὶ ἑβδομήκοντα,\nτῇ ὀγδοηκοστῇ δὲ ἄφνω ἐκλάμψαντος ἡλίου\nκαθορῶμεν οὐ πόρρω νῆσον ὑψηλὴν καὶ δασεῖαν,\nοὐ τραχεῖ περιηχουμένην τῷ κύματι· καὶ γὰρ ἤδη\nτὸ πολὺ τὴς ζάλης κατεπαύετο.\nΠροσσχόντες οὖν καὶ ἀποβάντες ὡς ἂν ἐκ\nμακρᾶς ταλαιπωρίας πολὺν μὲν χρόνον ἐπὶ γῆς\nἐκείμεθα, διαναστάντες δὲ ὅμως ἀπεκρίναμεν\nἡμῶν αὐτῶν τριάκοντα μὲν φύλακας τῆς νεὼς\nπαραμένειν, εἴκοσι δὲ σὺν ἐμοὶ ἀνελθεῖν ἐπὶ\nκατασκοπῇ τῶν ἐν τῇ νήσῳ.\nπροελθόντες δὲ 7\nὅσον σταδίους τρεῖς ἀπὸ τῆς θαλάσσης δι᾿ ὕλης\nὁρῶμέν τινα στήλην χαλκοῦ πεποιημένην, Ἑλληνικοῖς\nγράμμασιν καταγεγραμμένην, ἀμυδροῖς δὲ\nκαὶ ἐκτετριμμένοις, λέγουσαν Ἄχρι τούτων Ἡρακλῆς\nκαὶ Διόνυσος ἀφίκοντο. ἦν δὲ καὶ ἴχνη δύο\nπλησίον ἐπὶ πέτρας, τὸ μὲν πλεθριαῖον, τὸ δὲ\nἔλαττον—ἐμοὶ δοκεῖν, τὸ μὲν τοῦ Διονύσου, τὸ\nμικρότερον, θάτερον δὲ Ἡρακλέους. προσκυνήσαντες\nδ᾿ οὖν προῇμεν· οὔπω δὲ πολὺ παρῇμεν\nκαὶ ἐφιστάμεθα ποταμῷ οἶνον ῥέοντι ὁμοιότατον\nμάλιστα οἷόσπερ ὁ Χῖός ἐστιν. ἄφθονον δὲ ἦν τὸ\nῥεῦμα καὶ πολύ, ὥστε ἐνιαχοῦ καὶ ναυσίπορον\nεἶναι δύνασθαι. ἐπῄει οὖν ἡμῖν πολὺ μᾶλλον\nπιστεύειν τῷ ἐπὶ τῆς στήλης ἐπιγράμματι, ὁρῶσι\nτὰ σημεῖα τῆς Διονύσου ἐπιδημίας. δόξαν δέ μοι\n\n\nκαὶ ὅθεν ἄρχεται ὁ ποταμὸς καταμαθεῖν, ἀνῄειν\nπαρὰ τὸ ῥεῦμα, καὶ πηγὴν μὲν οὐδεμίαν εὗρον\nαὐτοῦ, πολλὰς δὲ καὶ μεγάλας ἀμπέλους, πλήρεις\nβοτρύων, παρὰ δὲ τὴν ῥίζαν ἑκάστην ἀπέρρει\nσταγὼν οἴνου διαυγοῦς, ἀφ᾿ ὧν ἐγίνετο ὁ ποταμός.\nἦν δὲ καὶ ἰχθῦς ἐν αὐτῷ πολλοὺς ἰδεῖν, οἴνῳ\nμάλιστα καὶ τὴν χρόαν καὶ τὴν γεῦσιν προσεοικότας·\nἡμεῖς γοῦν ἀγρεύσαντες αὐτῶν τινας καὶ\nἐμφαγόντες ἐμεθύσθημεν· ἀμέλει καὶ ἀνατεμόντες\nαὐτοὺς εὑρίσκομεν τρυγὸς μεστούς. ὕστερον μέντοι\nἐπινοήσαντες τοὺς ἄλλους ἰχθῦς τοὺς ἀπὸ τοῦ\nὕδατος παραμιγνύντες ἐκεράννυμεν τὸ σφοδρὸν\nτῆς οἰνοφαγίας.\nΤότε δὲ τὸν ποταμὸν διαπεράσαντες ᾗ διαβατὸς 8\nἦν, εὕρομεν ἀμπέλων χρῆμα τεράστιον· τὸ\nμὲν γὰρ ἀπὸ τῆς γῆς, ὁ στέλεχος αὐτὸς εὐερνὴς\nκαὶ παχύς, τὸ δὲ ἄνω γυναῖκες ἦσαν, ὅσον ἐκ τῶν\nλαγόνων ἅπαντα ἔχουσαι τέλεια—τοιαύτην παῤ\nἡμῖν τὴν Δάφνην γράφουσιν ἄρτι τοῦ Ἀπόλλωνος\nκαταλαμβάνοντος ἀποδενδρουμένην. ἀπὸ δὲ τῶν\nδακτύλων ἄκρων ἐξεφύοντο αὐταῖς οἱ κλάδοι καὶ\nμεστοὶ ἦσαν βοτρύων. καὶ μὴν καὶ τὰς κεφαλὰς\nἐκόμων ἕλιξί τε καὶ φύλλοις καὶ βότρυσι. προσελθόντας\nδὲ ἡμᾶς ἠσπάζοντό τε καὶ ἐδεξιοῦντο,\nαἱ μὲν Λύδιον, αἱ δ᾿ Ἰνδικήν, αἱ πλεῖσται δὲ τὴν\nἙλλάδα φωνὴν προϊέμεναι. καὶ ἐφίλουν δὲ ἡμᾶς\nτοῖς στόμασιν· ὁ δὲ φιληθεὶς αὐτίκα ἐμέθυεν καὶ\nπαράφορος ἦν. δρέπεσθαι μέντοι οὐ παρεῖχον\nτοῦ καρποῦ, ἀλλ᾿ ἤλγουν καὶ ἐβόων ἀποσπωμένου.\nαἱ δὲ καὶ μίγνυσθαι ἡμῖν  ἐπεθύμουν· καὶ δύο τινὲς\nτῶν ἑταίρων πλησιάσαντες αὐταῖς οὐκέτι ἀπελύοντο,\nἀλλ᾿ ἐκ τῶν αἰδοίων ἐδέδεντο· συνεφύοντο\n\n\nγὰρ καὶ συνερριζοῦντο. καὶ ἤδη αὐτοῖς κλάδοι\nἐπεφύκεσαν οἱ δάκτυλοι, καὶ ταῖς ἕλιξι περιπλεκόμενοι\nὅσον οὐδέπω καὶ αὐτοὶ καρποφορήσειν\nἔμελλον.\nκαταλιπόντες δὲ αὐτοὺς ἐπὶ ναῦν ἐφεύγομεν 9\nκαὶ τοῖς ἀπολειφθεῖσιν διηγούμεθα ἐλθόντες\nτά τε ἄλλα καὶ τῶν ἑταίρων τὴν ἀμπελομιξίαν.\nκαὶ δὴ λαβόντες ἀμφορέας τινὰς καὶ ὑδρευσάμενοί\nτε ἅμα καὶ ἐκ τοῦ ποταμοῦ οἰνισάμενοι καὶ αὐτοῦ\nπλησίον ἐπὶ τῆς ᾐόνος αὐλισάμενοι ἕωθεν ἀνήχθημεν\nοὐ σφόδρα βιαίῳ πνεύματι.\nΠερὶ μεσημβρίαν δὲ οὐκέτι τῆς νήσου φαινομένης\nἄφνω τυφὼν ἐπιγενόμενος καὶ περιδινήσας\nτὴν ναῦν καὶ μετεωρίσας ὅσον ἐπὶ σταδίους τριακοσίους\nοὐκέτι καθῆκεν εἰς τὸ πέλαγος, ἀλλ᾿ ἄνω\nμετέωρον ἐξηρτημένην ἄνεμος ἐμπεσὼν τοῖς ἱστίοις\nἔφερεν κολπώσας τὴν ὀθόνην. ἑπτὰ δὲ ἡμέρας 10\nκαὶ τὰς ἴσας νύκτας ἀεροδρομήσαντες, ὀγδόῃ\nκαθορῶμεν γῆν τινα μεγάλην ἐν τῷ ἀέρι καθάπερ\nνῆσον, λαμπρὰν καὶ σφαιροειδῆ καὶ φωτὶ μεγάλῳ\nκαταλαμπομένην· προσενεχθέντες δὲ αὐτῇ καὶ\nὁρμισάμενοι ἀπέβημεν, ἐπισκοποῦντες δὲ τὴν\nχώραν εὑρίσκομεν οἰκουμένην τε καὶ γεωργουμένην.\nἡμέρας μὲν οὖν οὐδὲν αὐτόθεν καθεωρῶμεν, νυκτὸς\nδὲ ἐπιγενομένης ἐφαίνοντο ἡμῖν καὶ ἄλλαι πολλαὶ\nνῆσοι πλησίον, αἰ μὲν μείζους, αἱ δὲ μικρότεραι,\nπυρὶ τὴν χροιὰν προσεοικυῖαι, καὶ ἄλλη δέ τις γῆ\nκάτω, καὶ πόλεις ἐν αὐτῇ καὶ ποταμοὺς ἔχουσα\nκαὶ πελάγη καὶ ὕλας καὶ ὅρη. ταύτην οὖν τὴν\nκαθ᾿ ἡμᾶς οἰκουμένην εἰκάζομεν.\nΔόξαν δὲ ἡμῖν καὶ ἔτι πορρωτέρω προελθεῖν, 11\nσυνελήφθημεν τοῖς Ἱππογύποις παῤ αὐτοῖς καλουμένοις\nἀπαντήσαντες. οἱ δὲ Ἱππόγυποι οὗτοί εἰσιν\n\n\nἄνδρες ἐπὶ γυπῶν μεγάλων ὀχούμενοι καὶ καθάπερ\nἵπποις τοῖς ὀρνέοις χρώμενοι· μεγάλοι γὰρ οἱ\nγῦπες καὶ ὡς ἐπίπαν τρικέφαλοι. μάθοι δ᾿ ἄν τις\nτὸ μέγεθος αὐτῶν ἐντεῦθεν· νεὼς γὰρ μεγάλης\nφορτίδος ἱστοῦ ἕκαστον τῶν πτερῶν μακρότερον\nκαὶ παχύτερον φέρουσι. τούτοις οὖν τοῖς Ἱππογύποις\nπροστέτακται περιπετομένοις τὴν γῆν,\nεἴ τις εὑρεθείη ξένος, ἀνάγειν ὡς τὸν βασιλέα·\nκαὶ δὴ καὶ ἡμᾶς συλλαβόντες ἀνάγουσιν ὡς αὐτόν.\nὁ δὲ θεασάμενος καὶ ἀπὸ τῆς στολῆς εἰκάσας,\nἝλληνες ἆρα, ἔφη, ὑμεῖς, ὦ ξένοι; συμφησάντων\nδέ, Πῶς οὖν ἀφίκεσθε, ἔφη, τοσοῦτον ἀέρα διελθόντες;\nκαὶ ἡμεῖς τὸ πᾶν αὐτῷ διηγούμεθα· καὶ\nὃς ἀρξάμενος τὸ καθ᾿ αὑτὸν ἡμῖν διεξῄει, ὡς καὶ\nαὐτὸς ἄνθρωπος ὢν τοὔνομα Ἐνδυμίων ἀπὸ τῆς\nἡμετέρας γῆς καθεύδων ἀναρπασθείη ποτὲ καὶ\nἀφικόμενος βασιλεύσειε τῆς χώρας· εἷναι δὲ τὴν\nγῆν ἐκείνην ἕλεγε τὴν ἡμίν κάτω φαινομένην\nσελήνην. ἀλλὰ θαρρεῖν τε παρεκελεύετο καὶ\nμηδένα κίνδυνον ὑφορᾶσθαι· πάντα γὰρ ἡμῖν\nπαρέσεσθαι ὧν δεόμεθα.\nἪν δὲ καὶ κατορθώσω, 12\nἔφη, τὸν πόλεμον ὃν ἐκφέρω νῦν πρὸς τοὺς\nτὸν ἥλιον κατοικοῦντας, ἁπάντων εὐδαιμονέστατα\nπαῤ ἐμοὶ καταβιώσεσθε. καὶ ἡμεῖς ἠρόμεθα τίνες\nεἶεν οἱ πολέμιοι καὶ τὴν αἰτίαν τῆς διαφορᾶς·\nὉ δὲ Φαέθων, φησίν, ὁ τῶν ἐν τῷ ἡλίῳ κατοικούντων\nβασιλεύς—οἰκεῖται γὰρ δὴ κἀκεῖνος\n\n\nὥσπερ καὶ ἡ σελήνη — πολὺν ἤδη πρὸς ἡμᾶς\nπολεμεῖ χρόνον. ἤρξατο δὲ ἐξ αἰτίας τοιαύτη.\nτῶν ἐν τῇ ἀρχῇ τῇ ἐμῇ ποτε τοὺς ἀπορωτάτους\nσυναγαγὼν ἐβουλήθην ἀποικίαν ἐς τὸν Ἑωσφόρον\nστεῖλαι, ὄντα ἔρημον καὶ ὑπὸ μηδενὸς κατοικούμενον·\nὁ τοίνυν Φαέθων φθονήσας ἐκώλυσε\nτὴν ἀποικίαν κατὰ μέσον τὸν πόρον ἀπαντήσας\nἐπὶ τῶν Ἱππομυρμήκων. τότε μὲν οὖν νικηθέντες\n— οὐ γὰρ ἦμεν ἀντίπαλοι τῇ παρασκευῇ —\nἀνεχωρήσαμεν· νῦν δὲ βούλομαι αὖθις ἐξενεγκεῖν\nτὸν πόλεμον καὶ ἀποστεῖλαι τὴν ἀποικίαν. ἢν οὖν\nἐθέλητε, κοινωνήσατέ μοι τοῦ στόλου, γῦπας δὲ\nὑμῖν ἐγὼ παρέξω τῶν βασιλικῶν ἕνα ἑκάστῳ καὶ\nτὴν ἄλλην ὅπλισιν· αὔριον δὲ ποιησόμεθα τὴν\nἔξοδον. Οὕτως, ἔφην ἐγώ, γιγνέσθω, ἐπειδή σοι\nδοκεῖ.\nΤότε μὲν οὖν παῤ αὐτῷ ἑστιαθέντες ἐμείναμεν, 13\nἕωθεν δὲ διαναστάντες ἐτασσόμεθα· καὶ γὰρ\nοἱ σκοποὶ ἐσήμαινον πλησίον εἶναι τοὺς πολεμίους.\nτὸ μὲν οὖν πλῆθος τῆς στρατιᾶς δέκα\nμυριάδες ἐγένοντο ἄνευ τῶν σκευοφόρων καὶ τῶν\nμηχανοποιῶν καὶ τῶν πεζῶν καὶ τῶν ξένων\nσυμμάχων· τούτων δὲ ὀκτακισμύριοι μὲν ἦσαν\nοἱ Ἱππόγυποι, δισμύριοι δὲ οἱ ἐπὶ τῶν Λαχανοπτέρων.\nὄρνεον δὲ καὶ τοῦτό ἐστι μέγιστον,\nἀντὶ τῶν πτερῶν λαχάνοις πάντῃ λάσιον, τὰ\nδὲ ὠκύπτερα ἔχει θριδακίνης φύλλοις μάλιστα\nπροσεοικότα. ἐπὶ δὲ τούτοις οἱ Κεγχροβόλοι\nἐτετάχατο καὶ οἱ Σκοροδομάχοι. ἦλθον δὲ\nαὐτῷ καὶ ἀπὸ τῆς ἄρκτου σύμμαχοι, τρισμύριοι\nμὲν Ψυλλοτοξόται, πεντακισμύριοι δὲ Ἀνεμοδρόμοι·\nτούτων δὲ οἱ μὲν Ψυλλοτοξόται ἐπὶ\n\n\nψυλλῶν μεγάλων ἱππάζονται, ὅθεν καὶ τὴν\nπροσηγορίαν ἔχουσιν· μέγεθος δὲ τῶν ψυλλῶν\nὅσον δώδεκα ἐλέφαντες· οἱ δὲ Ἀνεμοδρόμοι πεζοὶ\nμέν εἰσιν, φέρονται δὲ ἐν τῷ ἀέρι ἄνευ πτερῶν· ὁ\nδὲ τρόπος τῆς φορᾶς τοιόσδε. χιτῶνας ποδήρεις\nὑπεζωσμένοι κολπώσαντες αὐτοὺς τῷ ἀνέμῳ\nκαθάπερ ἱστία φέρονται ὥσπερ τὰ σκάφη. τὰ\nπολλὰ δ᾿ οἱ τοιοῦτοι ἐν ταῖς μάχαις πελτασταί\nεἰσιν. ἐλέγοντο δὲ καὶ ἀπὸ τῶν ὑπὲρ τὴν Καππαδοκίαν\nἀστέρων ἥξειν Στρουθοβάλανοι μὲν\nἑπτακισμύριοι, Ἱππογέρανοι δὲ πεντακισχίλιοι.\nτούτους ἐγὼ οὐκ ἐθεασάμην· οὐ γὰρ ἀφίκοντο.\nδιόπερ οὐδὲ γράψαι τὰς φύσεις αὐτῶν ἐτόλμησα·\nτεράστια γὰρ καὶ ἄπιστα περὶ αὐτῶν ἐλέγετο.\nΑὕτη μὲν ἡ τοῦ Ἐνδυμίωνος δύναμις ἦν. 14\nσκευὴ δὲ πάντων ἡ αὐτή· κράνη μὲν ἀπὸ τῶν\nκυάμων, μεγάλοι γὰρ παῤ αὐτοῖς οἱ κύαμοι καὶ\nκαρτεροί· θώρακες δὲ φολιδωτοὶ πάντες θέρμινοι,\nτὰ γὰρ λέπη τῶν θέρμων συρράπτοντες ποιοῦνται\nθώρακας, ἄρρηκτον δὲ ἐκεῖ γίνεται τοῦ θέρμου τὸ\nλέπος ὥσπερ κέρας·\nἀσπίδες δὲ καὶ ξίφη οἷα 15\nτὰ Ἑλληνικά. ἐπειδὴ δὲ καιρὸς ἦν, ἐτάξαντο ὧδε·\nτὸ μὲν δεξιὸν κέρας εἶχον οἱ Ἱππόγυποι καὶ ὁ\nβασιλεὺς τοὺς ἀρίστους περὶ αὐτὸν ἔχων· καὶ\nἡμεῖς ἐν τούτοις ἦμεν· τὸ δὲ εὐώνυμον οἱ Λαχανόπτεροι·\nτὸ μέσον δὲ οἱ σύμμαχοι ὡς ἑκάστοις\nἐδόκει. τὸ δὲ πεζὸν ἦσαν μὲν ἀμφὶ τὰς ἑξακισχιλίας\nμυριάδας, ἐτάχθησαν δὲ οὕτως. ἀράχναι\nπαῤ αὐτοῖς πολλοὶ καὶ μεγάλοι γίνονται, πολὺ\nτῶν Κυκλάδων νήσων ἕκαστος μείζων. τούτοις\n\n\nπροσεταξεν διυφῆναι τὸν μεταξὺ τῆς σελήνης καὶ\nτοῦ Ἑωσφόρου ἀέρα. ὡς δὲ τάχιστα ἐξειργάσαντο\nκαὶ πεδίον ἐποίησαν, ἐπὶ τούτου παρέταξε\nτὸ πεζόν· ἡγεῖτο δὲ αὐτῶν Νυκτερίων ὁ Εὐδιάνακτος\nτρίτος αὐτός.\nΤῶν δὲ πολεμίων τὸ μὲν εὐώνυμον εἶχον οἱ 16\nΙππομύρμηκες καὶ ὁ ἐν αὐτοῖς Φαέθων· θηρία\nδέ ἐστι μέγιστα, ὑπόπτερα, τοῖς παῤ ἡμῖν\nμύρμηξι προσεοικότα πλὴν τοῦ μεγέθους· ὁ\nγὰρ μέγιστος αὐτῶν καὶ δίπλεθρος ἦν. ἐμάχοντο\nδὲ οὐ μόνον οἱ ἐπ᾿ αὐτῶν, ἀλλὰ καὶ\nαὐτοὶ μάλιστα τοῖς κέρασιν· ἐλέγοντο δὲ οὗτοι\nεἶναι ἀμφὶ τὰς πέντε μυριάδας. ἐπὶ δὲ τοῦ δεξιοῦ\nαὐτῶν ἐτάχθησαν οἱ Ἀεροκώνωπες, ὄντες καὶ\nοὗτοι ἀμφὶ τὰς πέντε μυριάδας, πάντες τοξόται\nκώνωψι μεγάλοις ἐποχούμενοι· μετὰ δὲ τούτους\nοἱ Ἀεροκόρδακες, ψιλοί τε ὄντες καὶ πεζοί, πλὴν\nμάχιμοί γε καὶ οὗτοι· πόρρωθεν γὰρ ἐσφενδόνων\nῥαφανῖδας ὑπερμεγέθεις, καὶ ὁ βληθεὶς οὐδ᾿ ἐπ᾿ ὀλίγον1\nἀντέχειν ἐδύνατο, ἀπέθνησκε δέ, καὶ δυσωδίας\nτινος τῷ τραύματι ἐγγινομένης· ἐλέγοντο δὲ\nχρίειν τὰ βέλη μαλάχης ἰῷ. ἐχόμενοι δὲ αὐτῶν\nἐτάχθησαν οἱ Καυλομύκητες, ὁπλῖται ὄντες καὶ\nἀγχέμαχοι, τὸ πλῆθος μύριοι· ἐκλήθησαν δὲ Καυλομύκητες,\nὅτι ἀσπίσι μὲν μυκητίναις ἐχρῶντο,\nδόρασι δὲ καυλίνοις τοῖς ἀπὸ τῶν ἀσπαράγων.\nπλησίον δὲ αὐτῶν οἱ Κυνοβάλανοι ἔστησαν,\nοὓς ἔπεμψαν αὐτῷ οἱ τὸν Σείριον κατοικοῦντες,\nπεντακισχίλιοι, ἄνδρες 2 κυνοπρόσωποι ἐπὶ βαλάνων\n\n\n\n\nπτερωτῶν μαχόμενοι. ἐλέγοντο δὲ κἀκείνῳ\nὑστερίζειν τῶν συμμάχων οὕς τε ἀπὸ τοῦ Γαλαξίου\nμετεπέμπετο σφενδονήτας καὶ οἱ Νεφελοκένταυροι.\nἀλλ᾿ ἐκεῖνοι μὲν τῆς μάχης ἤδη κεκριμένης\nἀφίκοντο, ὡς μήποτε ὤφελον· οἱ σφενδονῆται δὲ\nοὐδὲ ὅλως παρεγένοντο, διόπερ φασὶν ὕστερον\nαὐτοῖς ὀργισθέντα τὸν Φαέθοντα πυρπολῆσαι τὴν\nχώραν.\nΤοιαύτῃ μὲν καὶ ὁ Φαέθων ἐπῄει παρασκευῇ. 17\nσυμμίξαντες δὲ ἐπειδὴ τὰ σημεῖα ἤρθη\nκαὶ ὠγκήσαντο ἑκατέρων οἱ ὄνοι—τούτοις γὰρ\nἀντὶ σαλπιστῶν χρῶνται—ἐμάχοντο. καὶ τὸ\nμὲν εὐώνυμον τῶν Ἡλιωτῶν αὐτίκα ἔφυγεν οὐδ᾿\nεἰς χεῖρας δεξάμενον τοὺς Ἱππογύπους, καὶ ἡμεῖς\nεἱπόμεθα κτείνοντες· τὸ δεξιὸν δὲ αὐτῶν ἐκράτει\nτοῦ ἐπὶ τῷ ἡμετέρῳ εὐωνύμου, καὶ ἐπεξῆλθον οἱ\nἈεροκώνωπες διώκοντες ἄχρι πρὸς τοὺς πεζούς.\nἐνταῦθα δὲ κἀκείνων ἐπιβοηθούντων ἔφυγον ἐγκλίναντες,\nκαὶ μάλιστα ἐπεὶ ᾔσθοντο τοὺς ἐπὶ τῷ\nεὐαωνύμῳ σφῶν νενικημένους. τῆς δὲ τροπῆς λαμπρᾶς\nγεγενημένης πολλοὶ μὲν ζῶντες ἡλίσκοντο,\nπολλοὶ δὲ καὶ ἀνῃροῦντο, καὶ τὸ αἷμα ἔρρει πολὺ\nμὲν ἐπὶ τῶν νεφῶν, ὥστε αὐτὰ βάπτεσθαι καὶ\nἐρυθρὰ φαίνεσθαι, οἷα παῤ ἡμῖν δυομένου τοῦ\nἡλίου φαίνεται, πολὺ δὲ καὶ εἰς τὴν γῆν κατέσταζεν,\nὥστε με εἰκάζειν, μὴ ἄρα τοιούτου τινὸς\nκαὶ πάλαι ἄνω γενομένου Ὅμηρος ὑπέλαβεν αἵματι\nὗσαι τὸν Δία ἐπὶ τῷ τοῦ Σαρπηδόνος θανάτῳ.\nἈναστρέψαντες δὲ ἀπὸ τῆς διώξεως δύο τρόπαια 18\nἐστήσαμεν, τὸ μὲν ἐπὶ τῶν ἀραχνίων τῆς\nπεζομαχίας, τὸ δὲ τῆς ἀερομαχίας ἐπὶ τῶν\n\n\nνεφῶν. ἄρτι δὲ τούτων γινομένων ἠγγέλλοντο\nὑπὸ τῶν σκοπῶν οἱ Νεφελοκένταυροι προσελαύνοντες,\nοὓς ἔδει πρὸ τῆς μάχης ἐλθεῖν τῷ Φαέθοντι.\nκαὶ δὴ ἐφαίνοντο προσιόντες, θέαμα\nπαραδοξότατον, ἐξ ἵππων πτερωτῶν καὶ ἀνθρώπων\nσυγκείμενοι· μέγεθος δὲ τῶν μὲν ἀνθρώπων\nὅσον τοῦ Ῥοδίων κολοσσοῦ ἐξ ἡμισείας ἐς τὸ ἄνω,\nτῶν δὲ ἵππων ὅσον νεὼς μεγάλης φορτίδος. τὸ\nμέντοι πλῆθος αὐτῶν οὐκ ἀνέγραψα, μή τῳ καὶ\nἄπιστον δόξῃ—τοσοῦτον ἦν. ἡγεῖτο δὲ αὐτῶν ὁ\nἐκ τοῦ ζῳδιακοῦ τοξότης. ἐπεὶ δὲ ᾔσθοντο τοὺς\nφίλους νενικημένους, ἐπὶ μὲν τὸν Φαέθοντα ἔπεμπον\nἀγγελίαν αὖθις ἐπιέναι, αὐτοὶ δὲ διαταξάμενοι\nτεταραγμένοις ἐπιπίπτουσι τοῖς Σεληνίταις, ἀτάκτως1\nπερὶ τὴν δίωξιν καὶ τὰ λάφυρα διεσκεδασμένοις·\nκαὶ πάντας μὲν τρέπουσιν, αὐτὸν δὲ τὸν\nβασιλέα καταδιώκουσι πρὸς τὴν πόλιν καὶ τὰ\nπλεῖστα τῶν ὀρνέων αὐτοῦ κτείνουσιν· ἀνέσπασαν\nδὲ καὶ τὰ τρόπαια καὶ κατέδραμον ἅπαν τὸ ὑπὸ\nτῶν ἀραχνῶν πεδίον ὑφασμένον, ἐμὲ δὲ καὶ δύο\nτινὰς τῶν ἑταίρων ἐζώγρησαν. ἤδη δὲ παρῆν καὶ\nὁ Φαέθων καὶ αὖθις ἄλλα τρόπαια ὑπ᾿ ἐκείνων\nἵστατο.\nἩμεῖς μὲν οὖν ἀπηγόμεθα ἐς τὸν ἥλιον αὐθημερὸν\nτὼ χεῖρε ὀπίσω δεθέντες ἀραχνίου ἀποκόμματι.\nοἱ δὲ πολιορκεῖν μὲν οὐκ ἔγνωσαν τὴν 19\nπόλιν, ἀναστρέψαντες δὲ τὸ μεταξὺ τοῦ ἀέρος\nἀπετείχιζον, ὥστε μηκέτι τὰς αὐγὰς ἀπὸ τοῦ ἡλίου\nπρὸς τὴν σελήνην διήκειν. τὸ δὲ τεῖχος ἦν διπλοῦν,\nνεφελωτόν· ὥστε σαφὴς ἔκλειψις τῆς σελήνης\nἐγεγόνει καὶ νυκτὶ διηνεκεῖ πᾶσα κατείχετο.\n\n\n\nπιεζόμενος δὲ τούτοις ὁ Ἐνδυμίων πέμψας ἱκέτευε\nκαθαιρεῖν τὸ οἰκοδόμημα καὶ μὴ σφᾶς περιορᾶν ἐν\nσκότῳ βιοτεύοντας, ὑπισχνεῖτο δὲ καὶ φόρους\nτελέσειν καὶ σύμμαχος ἔσεσθαι καὶ μηκέτι\nπολεμήσειν, καὶ ὁμήρους ἐπὶ τούτοις δοῦναι\nἤθελεν. οἱ δὲ περὶ τὸν Φαέθοντα γενομένης δὶς\nἐκκλησίας τῇ προτεραίᾳ μὲν οὐδὲν παρέλυσαν τῆς\nὀργῆς, τῇ ὑστεραίᾳ δὲ μετέγνωσαν, καὶ ἐγένετο\nἡ εἰρήνη ἐπὶ τούτοις·\nκατὰ τάδε συνθήκας 20\nἐποιήσαντο Ἡλιῶται καὶ οἱ σύμμαχοι πρὸς\nΣεληνίτας καὶ τοὺς συμμάχους, ἐπὶ τῷ καταλῦσαι\nμὲν τοὺς Ἡλιώτας τὸ διατείχισμα καὶ μηκέτι ἐς\nτὴν σελήνην ἐσβάλλειν, ἀποδοῦναι δὲ καὶ τοὺς\nαἰχμαλώτους ῥητοῦ ἕκαστον χρήματος, τοὺς δὲ\nΣεληνίτας ἀφεῖναι μὲν αὐτονόμους τούς γε\nἄλλους 1 ἀστέρας, ὅπλα δὲ μὴ ἐπιφέρειν τοῖς\nἩλιώταις. συμμαχεῖν δὲ τῇ ἀλλήλων, ἤν τις ἐπίῃ·\nφόρον δὲ ὑποτελεῖν ἑκάστου ἔτους τὸν βασιλέα\nτῶν Σεληνιτῶν τῷ βασιλεῖ τῶν Ἡλιωτῶν δρόσου\nἀμφορέας μυρίους, καὶ ὁμήρους δὲ σφῶν αὐτῶν\nδοῦναι μυρίους, τὴν δὲ ἀποικίαν τὴν ἐς τὸν\nἙωσφόρον κοινῇ ποιεῖσθαι, καὶ μετέχειν τῶν\nἄλλων τὸν βουλόμενον· ἐγγράψαι δὲ τὰς συνθήκας\nστήλῃ ἠλεκτρίνῃ καὶ ἀναστῆσαι ἐν μέσῳ τῷ\nἀέρι ἐπὶ τοῖς μεθορίοις. ὤμοσαν δὲ Ἡλιωτῶν μὲν\nΠυρωνίδης καὶ Θερείτης καὶ Φλόγιος, Σεληνιτῶν\nδὲ Νύκτωρ καὶ Μήνιος καὶ Πολυλάμπης.\nΤοιαύτη μὲν ἡ εἰρήνη ἐγένετο· εὐθὺς δὲ τὸ 21\nτεῖχος καθῃρεῖτο καὶ ἡμᾶς τοὺς αἰχμαλώτους\nἀπέδοσαν. ἐπεὶ δὲ ἀφικόμεθα ἐς τὴν σελήνην,\nὑπηντίαζον ἡμᾶς καὶ ἠσπάζοντο μετὰ δακρύων οἵτε\nἑταῖροι καὶ ὁ Ἐνδυμίων αὐτός. καὶ ὁ μὲν ἠξίου με1\nμεῖναί τε παῤ αὐτῷ καὶ κοινωνεῖν τῆς ἀποικίας,\nὑπισχνούμενος δώσειν πρὸς γάμον τὸν ἑαυτοῦ\nπαῖδα· γυναῖκες γὰρ οὐκ εἰσὶ παῤ αὐτοῖς. ἐγὼ δὲ\nοὐδαμῶς ἐπειθόμην, ἀλλ᾿ ἠξίουν ἀποπεμφθῆναι\nκάτω ἐς τὴν θάλατταν. ὡς δὲ ἔγνω ἀδύνατον ὂν\nπείθειν, ἀποπέμπει ἡμᾶς ἑστιάσας ἑπτὰ ἡμέρας.\nἋ δὲ ἐν τῷ μεταξὺ διατρίβων ἐν τῇ σελήνῃ 22\nκατενόησα καινὰ καὶ παράδοξα, ταῦτα βούλομαι\nεἰπεῖν. πρῶτα μὲν τὸ μὴ ἐκ γυναικῶν γεννᾶσθαι\nαὐτούς, ἀλλ᾿ ἀπὸ τῶν ἀρρένων· γάμοις γὰρ τοῖς\nἄρρεσι χρῶνται καὶ οὐδὲ ὄνομα γυναικὸς ὅλως\nἴσασι. μέχρι μὲν οὖν πέντε καὶ εἴκοσι ἐτῶν\nγαμεῖται ἕκαστος, ἀπὸ δὲ τούτων γαμεῖ αὐτός·\nκύουσι δὲ οὐκ ἐν τῇ νηδύϊ, ἀλλ᾿ ἐν ταῖς γαστροκνημίαις·\nἐπειδὰν γὰρ συλλάβῃ τὸ ἔμβρυον, παχύνεται\nἡ κνήμη, καὶ χρόνῳ ὕστερον ἀνατεμόντες\nἐξάγουσι νεκρά, θέντες δὲ αὐτὰ πρὸς τὸν ἄνεμον\nκεχηνότα ζῳοποιοῦσιν. δοκεῖ δέ μοι καὶ ἐς τοὺς\nἝλληνας ἐκεῖθεν ἥκειν τῆς γαστροκνημίας τοὔνομα,\nὅτι παῤ ἐκείνοις ἀντὶ γαστρὸς κυοφορεῖ. μεῖζον\nδὲ τούτου ἄλλο διηγήσομαι. γένος ἐστὶ παῤ\nαὐτοῖς ἀνθρώπων οἱ καλούμενοι Δενδρῖται, γίνεται\nδὲ τὸν τρόπον τοῦτον. ὄρχιν ἀνθρώπου τὸν δεξιὸν\nἀποτεμόντες ἐν γῇ φυτεύουσιν, ἐκ δὲ αὐτοῦ δένδρον\n\n\n\nἀναφύεται μέγιστον, σάρκινον, οἷον φαλλός· ἔχει\nδὲ καὶ κλάδους καὶ φύλλα· ὁ δὲ καρπός ἐστι\nβάλανοι πηχυαῖοι τὸ μέγεθος. ἐπειδὰν οὖν\nπεπανθῶσιν, τρυγήσαντες αὐτὰς ἐκκολάπτουσι\nτοὺς ἀνθρώπους. αἰδοῖα μέντοι πρόσθετα ἔχουσιν,\nοἱ μὲν ἐλεφάντινα, οἱ δὲ πένητες αὐτῶν ξύλινα,\nκαὶ διὰ τούτων ὀχεύουσι καὶ πλησιάζουσι τοῖς\nγαμέταις τοῖς ἑαυτῶν.\nἐπειδὰν δὲ γηράσῃ ὁ 23\nἄνθρωπος, οὐκ ἀποθνήσκει, ἀλλ᾿ ὥσπερ καπνὸς\nδιαλυόμενος ἀὴρ γίνεται. τροφὴ δὲ πᾶσιν ἡ αὐτή·\nἐπειδὰν γὰρ πῦρ ἀνακαύσωσιν, βατράχους ὀπτῶσιν\nἐπὶ τῶν ἀνθράκων· πολλοὶ δὲ παῤ αὐτοῖς\nεἰσιν ἐν τῷ ἀέρι πετόμενοι· ὁπτωμένων δὲ περικαθεσθέντες\nὥσπερ δὴ περὶ τράπεζαν κάπτουσι\nτὸν ἀναθυμιώμενον καπνὸν καὶ εὐωχοῦνται. σίτῳ\nμὲν δὴ τρέφονται τοιούτῳ· ποτὸν δὲ αὐτοῖς ἐστιν\nἀὴρ ἀποθλιβόμενος εἰς κύλικα καὶ ὑγρὸν ἀνιεὶς\nὥσπερ δρόσον. οὐ μὴν ἀπουροῦσίν γε καὶ ἀφοδεύουσιν,\nἀλλ᾿ οὐδὲ τέτρηνται ᾗπερ ἡμεῖς, οὐδὲ\nτὴν συνουσίαν οι παῖδες ἐν ταῖς ἕδραις παρέχουσιν,\nἀλλ᾿ ἐν ταῖς ἰγνύαις ὑπὲρ τὴν γαστροκνημίαν·\nἐκεῖ γάρ εἰσι τετρημένοι.\nΚαλὸς δὲ νομίζεται παῤ αὐτοῖς ἤν πού τις\nφαλακρὸς καὶ ἄκομος ᾖ, τοὺς δὲ κομήτας καὶ\nμυσάττονται. ἐπὶ δὲ τῶν κομητῶν ἀστέρων τοὐναντίον\nτοὺς κομήτας καλοὺς νομίζουσιν· ἐπεδήμουν\nγάρ τινες, οἳ καὶ περὶ ἐκείνων διηγοῦντο. καὶ μὴν\nκαὶ γένεια φύουσιν μικρὸν ὑπὲρ τὰ γόνατα. καὶ\nὄνυχας ἐν τοῖς ποσὶν οὐκ ἔχουσιν, ἀλλὰ πάντες\nεἰσιν μονοδάκτυλοι. ὑπὲρ δὲ τὰς πυγὰς ἑκάστῳ\nαὐτῶν κράμβη ἐκπέφυκε μακρὰ ὥσπερ οὐρά,\nθάλλουσα ἐς ἀεὶ καὶ ὑπτίου ἀναπίπτοντος οὐ\n\n\nκατακλωμένη.\nἀπομύττονται δὲ μέλι δριμύτατον· 24\nκἀπειδὰν ἢ πονῶσιν ἢ γυμνάζωνται,\nγάλακτι πᾶν τὸ σῶμα ἱδροῦσιν, ὥστε καὶ τυροὺς\nἀπ᾿ αὐτοῦ πήγνυσθαι, ὀλίγον τοῦ μέλιτος ἐπιστάξαντες·\nἔλαιον δὲ ποιοῦνται ἀπὸ τῶν κρομμύων\nπάνυ λιπαρόν τε καὶ εὐῶδες ὥσπερ μύρον. ἀμπέλους\nδὲ πολλὰς ἔχουσιν ὑδροφόρους· αἱ γὰρ ῥᾶγες\nτῶν βοτρύων εἰσιν ὥσπερ χάλαζα, καί, ἐμοὶ δοκεῖν,\nἐπειδὰν ἐμπεσὼν ἄνεμος διασείσῃ τὰς ἀμπέλους\nἐκείνας, τότε πρὸς ἡμᾶς καταπίπτει ἡ χάλαζα\nδιαρραγέντων τῶν βοτρύων. τῇ μέντοι γαστρὶ\nὅσα πήρᾳ χρῶνται τιθέντες ἐν αὐτῇ ὅσων δέονται·\nἀνοικτὴ γὰρ αὐτοῖς αὕτη καὶ πάλιν κλειστή ἐστιν·\nἐντέρων δὲ οὐδὲν ὑπάρχειν 1 αὐτῇ φαίνεται, ἢ\nτοῦτο μόνον, ὅτι δασεῖα πᾶσα 2 ἔντοσθε καὶ λάσιός\nἐστιν, ὥστε καὶ τὰ νεογνά, ἐπειδὰν ῥῖγος ᾖ, 3 ἐς\nταύτην ὑποδύεται.\nἘσθὴς δὲ τοῖς μὲν πλουσίοις ὑαλίνη μαλθακή, 25\nτοῖς πένησι δὲ χαλκῇ ὑφαντή· πολύχαλκα\nγὰρ τὰ ἐκεῖ χωρία, καὶ ἐργάζονται τὸν\nχαλκὸν ὕδατι ἀποβρέξαντες ὥσπερ τὰ ἔρια.\nπερὶ μέντοι τῶν ὀφθαλμῶν, οἵους ἔχουσιν, ὀκνῶ\nμὲν εἰπεῖν, μή τίς με νομίσῃ ψεύδεσθαι διὰ\nτὸ ἄπιστον τοῦ λόγου. ὅμως δὲ καὶ τοῦτο ἐρῶ·\nτοὺς ὀφθαλμοὺς περιαιρετοὺς ἔχουσι, καὶ ὁ βουλόμενος\nἐξελὼν τοὺς αὑτοῦ φυλάττει ἔστ᾿ ἂν δεηθῇ\nἰδεῖν· οὕτω δὲ ἐνθέμενος ὁρᾷ· καὶ πολλοὶ τοὺς\nσφετέρους ἀπολέσαντες παῤ ἄλλων χρησάμενοι\nὁρῶσιν. εἰσὶ δ᾿ οἳ καὶ πολοὺς ἀποθέτους ἔχουσιν,\n\n\n\n\nοἱ πλούσιοι. τὰ ὦτα δὲ πλατάνων φύλλα ἐστὶν\nαὐτοῖς πλήν γε τοῖς ἀπὸ τῶν βαλάνων· ἐκεῖνοι\nγὰρ μόνοι ξύλινα ἔχουσιν.\nκαὶ μὴν καὶ ἄλλο 26\nθαῦμα ἐν τοῖς βασιλείοις ἐθεασάμην· κάτοπτρον\nμέγιστον κεῖται ὑπὲρ φρέατος οὐ πάνυ βαθέος.\nἂν μὲν οὖν εἰς τὸ φρέαρ καταβῇ τις, ἀκούει πάντων\nτῶν παῤ ἡμῖν ἐν τῇ γῇ λεγομένων, ἐὰν δὲ εἰς τὸ\nκάτοπτρον ἀποβλέψῃ, πάσας μὲν πόλεις, πάντα\nδὲ ἔθνη ὁρᾷ ὥσπερ ἐφεστὼς ἑκάστοις· τότε καὶ\nτοὺς οἰκείους ἐγὼ ἐθεασάμην καὶ πᾶσαν τὴν\nπατρίδα, εἰ δὲ κἀκεῖνοι ἐμὲ ἑώρων, οὐκέτι ἔχω τὸ\nἀσφαλὲς εἰπεῖν. ὅστις δὲ ταῦτα μὴ πιστεύει\nοὕτως ἔχειν, ἄν ποτε καὶ αὐτὸς ἐκεῖσε ἀφίκηται,\nεἴσεται ὡς ἀληθῇ λέγω.\nΤότε δ᾿ οὖν ἀσπασάμενοι τὸν βασιλέα καὶ 27\nτοὺς ἀμφ᾿ αὐτόν, ἐμβάντες ἀνήχθημεν· ἐμοὶ δὲ καὶ\nδῶρα ἔδωκεν ὁ Ἐνδυμίων, δύο μὲν τῶν ὑαλίνων\nχιτώνων, πέντε δὲ χαλκοῦς, καὶ πανοπλίαν θερμίνην,\nἃ πάντα ἐν τῷ κήτει κατέλιπον. συνέπεμψε\nδὲ ἡμῖν καὶ Ἱππογύπους χιλίους παραπέμψοντας\nἄχρι σταδίων πεντακοσίων.\nἐν δὲ τῷ παράπλῳ 28\nπολλὰς μὲν καὶ ἄλλας χώρας παρημείψαμεν,\nπροσέσχομεν δὲ καὶ τῷ Ἑωσφόρῳ ἄρτι συνοικιζομένῳ,\nκαὶ ἀποβάντες ὑδρευσάμεθα. ἐμβάντες δὲ\nεἰς τὸν ζῳδιακὸν ἐν ἀριστερᾷ παρῄειμεν τὸν ἥλιον,\nἐν χρῷ τὴν γῆν παραπλέοντες· οὐ γὰρ ἀπέβημεν\nκαίτοι πολλὰ τῶν ἑταίρων ἐπιθυμούντων, ἀλλ᾿ ὁ\nἄνεμος οὐκ ἐφῆκεν. ἐθεώμεθα μέντοι τὴν χώραν\nεὐθαλῇ τε καὶ πίονα καὶ εὔυδρον καὶ πολλῶν\nἀγαθῶν μεστήν. ἰδόντες δ᾿ ἡμας οἱ Νεφελοκένταυροι,\nμισθοφοροῦντες παρὰ τῷ Φαέθοντι, ἐπέπτησαν\n\n\nἐπὶ τὴν ναῦν, καὶ μαθοντες ἐνσπόνδους\nἀνεχώρησαν.\nἤδη δὲ καὶ οἱ Ἱππόγυποι 29\nἀπεληλύθεσαν.\nΠλεύσαντες δὲ τὴν ἐπιοῦσαν νύκτα καὶ ἡμέραν,\nπερὶ ἑσπέραν ἀφικόμεθα ἐς τὴν Λυχνόπολιν\nκαλουμένην, ἤδη τὸν κάτω πλοῦν διώκοντες. ἡ\nδὲ πόλις αὕτη κεῖται μεταξὺ τοῦ Πλειάδων καὶ\nτοῦ Ὑάδων ἀέρος, ταπεινοτέρα μέντοι πολὺ τοῦ\nζῳδιακοῦ. ἀποβάντες δὲ ἄνθρωπον μὲν οὐδένα\nεὕρομεν, λύχνους δὲ πολλοὺς περιθέοντας καὶ ἐν\nτῇ ἀγορᾷ καὶ περὶ τὸν λιμένα διατρίβοντας, τοὺς\nμὲν μικροὺς καὶ ὥσπερ πένητας, ὀλίγους δὲ τῶν\nμεγάλων καὶ δυνατῶν πάνυ λαμπροὺς καὶ περιφανεῖς.\nοἰκήσεις δὲ αὐτοῖς καὶ λνχνεῶνες ἰδίᾳ\nἑκάστῳ πεποίηντο, καὶ αὐτοὶ ὁνόματα εἶχον,\nὥσπερ οἱ ἄνθρωποι, καὶ φωνὴν προϊεμένων ἠκούομεν,\nκαὶ οὐδὲν ἡμᾶς ἠδίκουν, ἀλλὰ καὶ ἐπὶ ξένια\nἐκάλουν· ἡμεῖς δὲ ὅμως ἐφοβούμεθα, καὶ οὔτε\nδειπνῆσαι οὔτε ὑπνῶσαί τις ἡμῶν ἐτόλμησεν.\nἀρχεῖα δὲ αὐτοῖς ἐν μέσῃ τῇ πόλει πεποίηται,\nἔνθα ὁ ἄρχων αὐτῶν διὰ νυκτὸς ὅλης κάθηται\nὀνομαστὶ καλῶν ἕκαστον· ὃς δ᾿ ἂν μὴ ὑπακούσῃ,\nκαταδικάζεται ἀποθανεῖν ὡς λιπὼν τὴν τάξιν· ὁ\nδὲ θάνατός ἐστι σβεσθῆναι. παρεστῶτες δὲ ἡμεῖς\nἑωρῶμεν τὰ γινόμενα καὶ ἠκούομεν ἅμα τῶν\nλύχνων ἀπολογουμένων καὶ τὰς αἰτίας λεγόντων\nδι᾿ ἃς ἐβράδυνον. ἔνθα καὶ τὸν ἡμέτερον λύχνον\nἐγνώρισα, καὶ προσειπὼν αὐτὸν περὶ τῶν κατ᾿\nοἶκον ἐπυνθανόμην ὅπως ἔχοιεν· ὁ δέ μοι ἅπαντα\nἐκεῖνα διηγήσατο.\nΤὴν μὲν οὖν νύκτα ἐκείνην αὐτοῦ ἐμείναμεν, τῇ\nδὲ ἐπιούσῃ ἄραντες ἐπλέομεν ἤδη πλησίον τῶν\n\n\nνεφῶν· ἔνθα δὴ καὶ τὴν Νεφελοκοκκυγίαν πόλιν\nἰδόντες ἐθαυμάσαμεν, οὐ μέντοι ἐπέβημεν αὐτῆς·\nοὐ γὰρ εἴα τὸ πνεῦμα. βασιλεύειν μέντοι αὐτῶν\nἐλέγετο Κόρωνος ὁ Κοττυφίωνος. καὶ ἐγὼ ἐμνήσθην\nἈριστοφάνους τοῦ ποιητοῦ, ἀνδρὸς σοφοῦ\nκαὶ ἀληθοῦς καὶ μάτην ἐφ᾿ οἷς ἔγραψεν ἀπιστουμένου.\nτρίτῃ δὲ ἀπὸ ταύτης ἡμέρᾳ καὶ τὸν\nὠκεανὸν ἤδη σαφῶς ἑωρῶμεν, γῆν δὲ οὐδαμοῦ,\nπλήν γε τῶν ἐν τῷ ἀέρι· καὶ αὐταὶ δὲ πυρώδεις\nκαὶ ὑπεραυγεῖς ἐφαντάζοντο. τῇ τετάρτῃ δὲ περὶ\nμεσημβρίαν μαλακῶς ἐνδιδόντος τοῦ πνεύματος\nκαὶ συνιζάνοντος ἐπὶ τὴν θάλατταν καθείθημεν.1\nὡς δὲ τοῦ ὕδατος ἐψαύσαμεν, θαυμασίως ὑπερηδόμεθα 30\nκαὶ ὑπερεχαίρομεν καὶ πᾶσαν ἐκ τῶν\nπαρόντων εὐφροσύνην ἐποιούμεθα καὶ ἀποβάντες\nἐνηχόμεθα· καὶ γὰρ ἔτυχε γαλήνη οὖσα καὶ εὐσταθοῦν\nτὸ πέλαγος.\nἜοικε δὲ ἀρχὴ κακῶν μειζόνων γίνεσθαι\nπολλάκις ἡ πρὸς τὸ βέλτιον μεταβολή· καὶ γὰρ\nἡμεῖς δύο μόνας ἡμέρας ἐν εὐδίᾳ πλεύσαντες, τῆς\nτρίτης ὑποφαινούσης πρὸς ἀνίσχοντα τὸν ἥλιον\nἄφνω ὁρῶμεν θηρία καὶ κήτη πολλὰ μὲν καὶ ἄλλα,\nἓν δὲ μέγιστον ἁπάντων ὅσον σταδίων χιλίων καὶ\nπεντακοσίων τὸ μέγεθος· ἐπῄει δὲ κεχηνὸς καὶ\nπρὸ πολλοῦ ταράττον τὴν θάλατταν ἀφρῷ τε\nπερικλυζόμενον καὶ τοὺς ὀδόντας ἐκφαῖνον πολὺ\nτῶν παῤ ἡμῖν φαλλῶν ὑψηλοτέρους, ὀξεῖς δὲ\nπάντας ὥσπερ σκόλοπας καὶ λευκοὺς ὥσπερ\nἐλεφαντίνους. ἡμεῖς μὲν οὖν τὸ ὕστατον ἀλλήλους\nπροσειπόντες καὶ περιβαλόντες ἐμένομεν· τὸ\n\n\n\nδὲ ἤδη παρῆν καὶ ἀναρροφῆσαν ἡμᾶς αὐτῇ νηὶ\nκατέπιεν. οὐ μέντοι ἔφθη συναράξαι τοῖς ὀδοῦσιν,\nἀλλὰ διὰ τῶν ἀραιωμάτων ἡ ναῦς ἐς τὸ ἔσω\nδιεξέπεσεν.\nἐπεὶ δὲ ἔνδον ἦμεν, τὸ μὲν πρῶτον 31\nσκότος ἦν καὶ οὐδὲν ἑωρῶμεν, ὕστερον δὲ αὐτοῦ\nἀναχανόντος εἴδομεν κύτος μέγα καὶ πάντῃ πλατὺ\nκαὶ ὑψηλόν, ἱκανὸν μυριάνδρῳ πόλει ἐνοικεῖν.\nἔκειντο δὲ ἐν μέσῳ καὶ μεγάλοι καὶ μικροὶ 1 ἰχθύες\nκαὶ ἄλλα πολλὰ θηρία συγκεκομμένα, καὶ πλοίων\nἱστία καὶ ἄγκυραι, καὶ ἀνθρώπων ὀστέα καὶ\nφορτία, κατὰ μέσον δὲ καὶ γῆ καὶ λόφοι ἦσαν,\nἐμοὶ δοκεῖν, ἐκ τῆς ἰλύος ἣν κατέπινε συνιζάνουσα.\nὕλη γοῦν ἐπ᾿ αὐτῆς καὶ δένδρα παντοῖα ἐπεφύκει\nκαὶ λάχανα ἐβεβλαστήκει, καὶ ἐῴκει πάντα\nἐξειργασμένοις· περίμετρον δὲ τῆς γῆς στάδιοι\nδιακόσιοι καὶ τεσσαράκοντα. ἦν δὲ ἰδεῖν καὶ\nὄρνεα θαλάττια, λάρους καὶ ἀλκυόνας, ἐπὶ τῶν\nδένδρων νεοττεύοντα.\nΤότε μὲν οὖν ἐπὶ πολὺ ἐδακρύομεν, ὕστερον 32\nδὲ ἀναστήσαντες τοὺς ἑταίρους τὴν μὲν ναῦν\nὑπεστηρίξαμεν, αὐτοὶ δὲ τὰ πυρεῖα συντρίψαντες\nκαὶ ἀνακαύσαντες δεῖπνον ἐκ τῶν παρόντων\nἐποιούμεθα. παρέκειτο δὲ ἄφθονα καὶ παντοδαπὰ\nκρέα τῶν ἰχθύων, καὶ ὕδωρ ἔτι τὸ ἐκ τοῦ\nἙωσφόρου εἴχομεν. τῇ ἐπιούσῃ δὲ διαναστάντες,\nεἴ ποτε ἀναχάνοι τὸ κῆτος, ἑωρῶμεν ἄλλοτε μὲν\nὄρη, ἄλλοτε δὲ μόνον τὸν οὐρανόν, πολλάκις δὲ\nκαὶ νήσους· καὶ γὰρ ᾐσθανόμεθα φερομένου αὐτοῦ\nὀξέως πρὸς πᾶν μέρος τῆς θαλάττης. ἐπεὶ δὲ\n\n\n\nἤδη ἐθάδες τῇ διατριβῇ ἐγενόμεθα, λαβὼν ἑπτὰ\nτῶν ἑταίρων ἐβάδιζον ἐς τὴν ὕλην περισκοπήσασθαι\nτὰ πάντα βουλόμενος. οὔπω δὲ πέντε\nὅλους διελθὼν σταδίους εὗρον ἱερὸν Ποσειδῶνος,\nὡς ἐδήλου ἡ ἐπιγραφή, καὶ μετ᾿ οὐ πολὺ καὶ\nτάφους πολλοὺς καὶ στήλας ἐπ᾿ αὐτῶν πλησίον\nτε πηγὴν ὕδατος διαυγοῦς, ἔτι δὲ καὶ κυνὸς\nὑλακὴν ἠκούομεν καὶ καπνὸς ἐφαίνετο πόρρωθεν\nκαί τινα καὶ ἔπαυλιν εἰκάζομεν.\nΣπουδῇ οὖν βαδίζοντες ἐφιστάμεθα πρεσβύτῃ 33\nκαὶ νεανίσκῳ μάλα προθύμως πρασίαν τινα ἐργαζομένοις\nκαὶ ὕδωρ ἀπὸ τῆς πηγῆς ἐπ᾿ αὐτὴν\nδιοχετεύουσιν· ἡσθέντες οὖν ἅμα καὶ φοβηθέντες\nἔστημεν· κἀκεῖνοι δὲ ταὐτὸ ἡμῖν ὡς τὸ εἰκὸς παθόντες\nἄναυδοι παρειστήκεσαν· χρόνῳ δὲ ὁ πρεσβύτης\nἔφη, Τίνες ὑμεῖς ἄρα ἐστέ, ὦ ξένοι; πότερον\nτῶν ἐναλίων δαιμόνων ἢ ἄνθρωποι δυστυχεῖς ἡμῖν\nπαραπλήσιοι; καὶ γὰρ ἡμεῖς ἄνθρωποι ὄντες καὶ\nἐν γῇ τραφέντες νῦν θαλάττιοι γεγόναμεν καὶ\nσυννηχόμεθα τῷ περιέχοντι τούτῳ θηρίῳ, οὐδ᾿\nὃ πάσχομεν ἀκριβῶς εἰδότες· τεθνάναι μὲν γὰρ\nεἰκάζομεν, ζῆν δὲ πιστεύομεν. πρὸς ταῦτα ἐγὼ\nεἶπον· Καὶ ἡμεῖς τοι ἄνθρωποι, νεήλυδες μέν, ὦ\nπάτερ, αὐτῷ σκάφει πρῴην καταποθέντες, προήλθομεν\nδὲ νῦν βουλόμενοι μαθεῖν τὰ ἐν τῇ ὕλῃ ὡς\nἔχει· πολλὴ γάρ τις καὶ λάσιος ἐφαίνετο. δαίμων\nδέ τις, ὡς ἔοικεν, ἡμᾶς ἤγαγεν σέ τε ὀψομένους\nκαὶ εἰσομένους ὅτι μὴ μόνοι ἐν τῷδε καθείργμεθα\nτῷ θηρίῳ· ἀλλὰ φράσον γε ἡμῖν τὴν σαυτοῦ\nτύχην, ὅστις τε ὢν καὶ ὅπως δεῦρο εἰσῆλθες. ὁ\nδὲ οὐ πρότερον ἔφη ἐρεῖν οὐδὲ πεύσεσθαι παῤ\nἡμῶν, πρὶν ξενίων τῶν παρόντων μεταδοῦναι, καὶ\n\n\nλαβὼν ἡμᾶς ἦγεν ἐπὶ τὴν οἰκίαν—ἐπεποίητο δὲ\nαὐτάρκη καὶ στιβάδας ἐνῳκοδόμητο καὶ τὰ ἄλλα\nἐξήρτιστο—παραθεὶς δὲ ἡμῖν λάχανά τε καὶ\nἀκρόδρυα καὶ ἰχθῦς, ἔτι δὲ καὶ οἶνον ἐγχέας.\nἐπειδὴ ἱκανῶς ἐκορέσθημεν, ἐπυνθάνετο ἃ πεπόνθοιμεν·\nκἀγὼ πάντα ἑξῆς διηγησάμην, τόν τε\nχειμῶνα καὶ τὰ ἐν τῇ νήσῳ καὶ τὸν ἐν τῷ ἀέρι\nπλοῦν, καὶ τὸν πόλεμον, καὶ τὰ ἄλλα μέχρι τῆς\nεἰς τὸ κῆτος καταδύσεως.\nὉ δὲ ὑπερθαυμάσας καὶ αὐτὸς ἐν μέρει τὰ καθ᾿ 34\nαὑτὸν διεξῄει λέγων, Τὸ μὲν γένος εἰμί, ὦ ξένοι,\nΚύπριος, ορμηθεὶς δὲ κατ᾿ ἐμπορίαν ἀπὸ τῆς πατρίδος\nμετὰ παιδός, ὃν ὁρᾶτε, καὶ ἄλλων πολλῶν\nοἰκετῶν ἔπλεον εἰς Ἰταλίαν ποικίλον φόρτον κομίζων\nἐπὶ νεῶς μεγάλης, ἣν ἐπὶ στόματι τοῦ κήτους\nδιαλελυμένην ἴσως ἑωράκατε. μέχρι μὲν οὖν\nΣικελίας εὐτυχῶς διεπλεύσαμεν· ἐκεῖθεν δὲ ἁρπασθέντες\nἀνέμῳ σφοδρῷ τριταῖοι ἐς τὸν ὠκεανὸν\nἀπηνέχθημεν, ἔνθα τῷ κήτει περιτυχόντες καὶ\nαὔτανδροι καταποθέντες δύο ἡμεῖς μόνοι, τῶν ἄλλων\nἀποθανόντων, ἐσώθημεν. θάψαντες δὲ τοὺς\nἑταίρους καὶ ναὸν τῷ Ποσειδῶνι δειμάμενοι τουτονὶ\nτὸν βίον ζῶμεν, λάχανα μὲν κηπεύοντες, ἰχθῦς δὲ\nσιτούμενοι καὶ ἀκρόδρυα. πολλὴ δέ, ὡς ὁρᾶτε, ἡ\nὕλη, καὶ μὴν καὶ ἀμπέλους ἔχει πολλάς, ἀφ᾿ ὧν\nἡδύτατος οἶνος γεννᾶται· καὶ τὴν πηγὴν δὲ ἴσως\nεἴδετε καλλίστου καὶ ψυχροτάτου ὕδατος. εὐνὴν\nδὲ ἀπὸ τῶν φύλλων ποιούμεθα, καὶ πῦρ ἄφθονον\nκαίομεν, καὶ ὄρνεα δὲ θηρεύομεν τὰ εἰσπετόμενα,\nκαὶ ζῶντας ἰχθῦς ἀγρεύομεν ἐξιόντες ἐπὶ τὰ\nβραγχία τοῦ θηρίου, ἔνθα καὶ λουόμεθα, ὁπόταν\nἐπιθυμήσωμεν. καὶ μὴν καὶ λίμνη οὐ πόρρω ἐστὶν\n\n\nσταδίων εἴκοσι τὴν περίμετρον, ἰχθῦς ἔχουσα\nπαντοδαπούς, ἐν ᾗ καὶ νηχόμεθα καὶ πλέομεν ἐπὶ\nσκάφους μικροῦ, ὃ ἐγὼ ναυπηγησάμην. ἔτη δέ\nἐστιν ἡμῖν τῆς καταπόσεως ταῦτα ἑπτὰ καὶ εἴκοσι.\nκαὶ τὰ μὲν ἄλλα ἴσως φέρειν δυνάμεθα, οἱ δὲ 35\nγείτονες ἡμῶν καὶ πάροικοι σφόδρα χαλεποὶ καὶ\nβαρεῖς εἰσιν, ἄμικτοί τε ὄντες καὶ ἄγριοι. Ἦ γάρ,\nἔφην ἐγώ, καὶ ἄλλοι τινές εἰσιν ἐν τῷ κήτει;\nΠολλοὶ μὲν οὖν, ἔφη, καὶ ἄξενοι καὶ τὰς μορφὰς\nἀλλόκοτοι· τὰ μὲν γὰρ ἑσπέρια τῆς ὕλης καὶ\nοὐραῖα Ταριχᾶνες οἰκοῦσιν, ἔθνος ἐγχελυωπὸν\nκαὶ καραβοπρόσωπον, μάχιμον καὶ θρασὺ καὶ\nὠμοφάγον· τὰ δὲ τῆς ἑτέρας πλευρᾶς κατὰ\nτὸν δεξιὸν τοῖχον Τριτωνομένδητες, τὰ μὲν\nἄνω ἀνθρώποις ἐοικότες, τὰ δὲ κάτω τοῖς γαλεώταις,\nἧττον μέντοι ἄδικοί εἰσιν τῶν ἄλλων· τὰ\nλαιὰ δὲ Καρκινόχειρες καὶ Θυννοκέφαλοι συμμαχίαν\nτε καὶ φιλίαν πρὸς ἑαυτοὺς πεποιημένοι·\nτὴν δὲ μεσόγαιαν νέμονται Παγουρίδαι καὶ Ψηττόποδες,\nγένος μάχιμον καὶ δρομικώτατον· τὰ ἑῷα\nδέ, τὰ πρὸς αὐτῷ τῷ στόματι, τὰ πολλὰ μὲν ἔρημά\nἐστι, προσκλυζόμενα τῇ θαλάττῃ· ὅμως δὲ ἐγὼ\nταῦτα ἔχω φόρον τοῖς Ψηττόποσιν ὑποτελῶν\nἑκάστου ἔτους ὄστρεια πεντακόσια.\nτοιαύτη 36\nμὲν ἡ χώρα ἐστίν· ὑμᾶς δὲ χρὴ ὁρᾶν ὅπως\nδυνησόμεθα τοσούτοις ἔθνεσι μάχεσθαι καὶ ὅπως\nβιοτεύσομεν. Πόσσι δέ, ἔφην ἐγώ, πάντες οὖτοί\nεἰσιν; Πλείους, ἔφη, τῶν χιλίων. Ὅπλα δὲ τίνα\nἐστὶν αὐτοῖς; Οὐδέν, ἔφη, πλὴν τὰ ὀστᾶ τῶν\n\n\nἰχθύων. Οὐκοῦν, ἔφην ἐγώ, ἄριστα ἂν ἔχοι διὰ\nμάχης ἐλθεῖν αὐτοῖς, ἅτε οὖσιν ἀνόπλοις αὐτοὺς\nὡπλισμένους· εἰ γὰρ κρατήσομεν αὐτῶν, ἀδεῶς\nτὸν λοιπὸν βίον οἰκήσομεν.\nἜδοξε ταῦτα, καὶ ἀπελθόντες ἐπὶ ναῦν παρεσκευαζόμεθα.\nαἰτία δὲ τοῦ πολέμου ἔμελλεν ἔσεσθαι\nτοῦ φόρου ἡ οὐκ ἀπόδοσις, ἤδη τῆς προθεσμίας\nἐνεστώσης. καὶ δὴ οἱ μὲν ἔπεμπον ἀπαιτοῦντες\nτὸν δασμόν· ὁ δὲ ὑπεροπτικῶς ἀποκρινάμενος\nἀπεδίωξε τοὺς ἀγγέλους. πρῶτοι οὖν οἱ Ψηττόποδες\nκαὶ οἱ Παγουρίδαι χαλεπαίνοντες τῷ\nΣκινθάρῳ—τοῦτο γὰρ ἐκαλεῖτο—μετὰ πολλοῦ\nθορύβου ἐπῄεσαν.\nἡμεῖς δὲ τὴν ἔφοδον 37\nὑποπτεύοντες ἐξοπλισάμενοι ἀνεμένομεν, λόχον\nτινὰ προτάξαντες ἀνδρῶν πέντε καὶ εἴκοσιπροείρητο\nδὲ τοῖς ἐν τῇ ἐνέδρᾳ, ἐπειδὰν ἴδωσ.\nπαρεληλυθότας τοὺς πολεμίους, ἐπανίστασθαι·\nκαὶ οὕτως ἐποίησαν. ἐπαναστάντες γὰρ κατόπιν\nἔκοπτον αὐτούς, καὶ ἡμεῖς δὲ αὐτοὶ πέντε καὶ εἴκοσι\nτὸν ἀριθμὸν ὄντες — καὶ γὰρ ὁ Σκίνθαρος καὶ ὁ\nπαῖς αὐτοῦ συνεστρατεύοντο — ὑπηντιάζομεν, καὶ\nσυμμίξαντες θυμῷ καὶ ῥώμῃ διεκινδυνεύομεν.\nτέλος δὲ τροπὴν αὐτῶν ποιησάμενοι κατεδιώξαμεν\nἄχρι πρὸς τοὺς φωλεούς. ἀπέθανον δὲ τῶν μὲν\nπολεμίων ἑβδομήκοντα καὶ ἑκατόν, ἡμῶν δὲ εἷς,\nὁ κυβερνήτης, τρίγλης πλευρᾷ διαπαρεὶς τὸ\nμετάφρενον.\nἐκείνην μὲν οὖν τὴν ἡμέραν καὶ 38\nτὴν νύκτα ἐπηυλισάμεθα τῇ μάχῃ καὶ τρόπαιον\nἐστήσαμεν ῥάχιν ξηρὰν δελφῖνος ἀναπήξαντες.\nτῇ ὑστεραίᾳ δὲ καὶ οἱ ἄλλοι αἰσθόμενοι παρῆσαν,\nτὸ μὲν δεξιὸν κέρας ἔχοντες οἱ Ταριχᾶνες — ἡγεῖτο\nδὲ αὐτῶν Πήλαμος — τὸ δὲ εὐώνυμον οἱ Θυννοκέφαλοι,\n\n\nτὸ μέσον δὲ οἱ Καρκινόχειρες· οἱ γὰρ\nΤριτωνομένδητες τὴν ἡσυχίαν ἦγον οὐδετέροις\nσυμμαχεῖν προαιρούμενοι. ἡμεῖς δὲ προαπαντήσαντες\nαὐτοῖς παρὰ τὸ Ποσειδώνιον συνεμίξαμεν\nπολλῇ βοῇ χρώμενοι, ἀντήχει δὲ τὸ κύτος ὥσπερ\nτὰ σπήλαια. τρεψάμενοι δὲ αὐτούς, ἅτε γυμνῆτας\nὄντας, καὶ καταδιώξαντες ἐς τὴν ὕλην τὸ λοιπὸν\nἐπεκρατοῦμεν τῆς γῆς.\nκαὶ μετ᾿ οὐ πολὺ 39\nκήρυκας ἀποστείλαντες νεκρούς τε ἀνῃροῦντο καὶ\nπερὶ φιλίας διελέγοντο· ἡμῖν δὲ οὐκ ἐδόκει\nσπένδεσθαι, ἀλλὰ τῇ ὑστεραίᾳ χωρήσαντες ἐπ᾿\nαὐτοὺς πάντας ἄρδην ἐξεκόψαμεν πλὴν τῶν\nΤριτωνομενδήτων. οὗτοι δὲ ὡς εἶδον τὰ γινόμενα,\nδιαδράντες ἐκ τῶν βραγχίων ἀφῆκαν αὑτοὺς εἰς\nτὴν θάλατταν. ἡμεῖς δὲ τὴν χώραν ἐπελθόντες\nἔρημον ἤδη οὖσαν τῶν πολεμίων τὸ λοιπὸν ἀδεῶς\nκατῳκοῦμεν, τὰ πολλὰ γυμνασίοις τε καὶ κυνηγεσίοις\nχρώμενοι καὶ ἀμπελουργοῦντες καὶ τὸν\nκαρπὸν συγκομιζόμενοι τὸν ἐκ τῶν δένδρων, καὶ\nὅλως ἐῴκειμεν τοῖς ἐν δεσμωτηρίῳ μεγάλῳ καὶ\nἀφύκτῳ τρυφῶσι καὶ λελυμένοις.\nἘνιαυτὸν μὲν οὖν καὶ μῆνας ὀκτὼ τοῦτον διήγομεν\nτὸν τρόπον.\nτῷ δ᾿ ἐνάτῳ μηνὶ πέμπτῃ 40\nἱσταμένου, περὶ τὴν δευτέραν τοῦ στόματος ἄνοιξιν\n— ἅπαξ γὰρ δὴ τοῦτο κατὰ τὴν ὥραν ἑκάστην\nἐποίει τὸ κῆτος, ὥστε ἡμᾶς πρὸς τὰς ἀνοίξεις\nτεκμαίρεσθαι τὰς ὥρας — περὶ οὖν τὴν δευτέραν,\nὥσπερ ἔφην, ἄνοιξιν, ἄφνω βοή τε πολλὴ καὶ\nθόρυβος ἠκούετο καὶ ὥσπερ κελεύσματα καὶ\nεἰρεσίαι· ταραχθέντες οὖν ἀνειρπύσαμεν ἐπ᾿ αὐτὸ\nτὸ στόμα τοῦ θηρίου καὶ στάντες ἐνδοτέρω τῶν\n\n\n\nὀδόντων καθεωρῶμεν ἀπάντων ὧν ἐγὼ εἶδον\nθεαμάτων παραδοξότατον, ἄνδρας μεγάλους, ὅσον\nἡμισταδιαίους τὰς ἡλικίας, ἐπὶ νήσων μεγάλων\nπροσπλέοντας ὥσπερ ἐπὶ τριήρων. οἶδα μὲν οὖν\nἀπίστοις ἐοικότα ἱστορήσων, λέξω δὲ ὅμως. νῆσοι\nἦσαν ἐπιμήκεις μέν, οὐ πάνυ δὲ ὑψηλαί, ὅσον\nἑκατὸν σταδίων ἑκάστη τὸ περίμετρον· ἐπὶ δὲ\nαὐτῶν ἔπλεον τῶν ἀνδρῶν ἐκείνων ἀμφὶ τοὺς\nεἴκοσι καὶ ἑκατόν· τούτων δὲ οἱ μὲν παῤ ἑκάτερα\nτῆς νήσου καθήμενοι ἐφεξῆς ἐκωπηλάτουν κυπαρίττοις\nμεγάλαις αὐτοκλάδοις καὶ αὐτοκόμοις\nὥσπερ ἐρετμοῖς, κατόπιν δὲ ἐπὶ τῆς πρύμνης, ὡς\nἐδόκει, κυβερνήτης ἐπὶ λόφου ὑψηλοῦ εἱστήκει\nχάλκεον ἔχων πηδάλιον πεντασταδιαῖον τὸ μῆκος·\nἐπὶ δὲ τῆς πρῴρας ὅσον τετταράκοντα ὡπλισμένοι\nαὐτῶν ἐμάχοντο, πάντα ἐοικότες ἀνθρώποις πλὴν\nτῆς κόμης· αὕτη δὲ πῦρ ἦν καὶ ἐκάετο, ὥστε οὐδὲ\nκορύθων ἐδέοντο. ἀντὶ δὲ ἱστίων ὁ ἄνεμος ἐμπίπτων\nτῇ ὕλῃ, πολλῇ οὔσῃ ἐν ἑκάστῃ, ἐκόλπου τε\nταύτην καὶ ἔφερε τὴν νῆσον ᾗ ἐθέλοι ὁ κυβερνήτης·\nκελευστὴς δὲ ἐφειστήκει αὐτοῖς, καὶ πρὸς\nτὴν εἰρεσίαν ὀξέως ἐκινοῦντο ὥσπερ τὰ μακρὰ\nτῶν πλοίων.\nΤὸ μὲν οὖν πρῶτον δύο ἢ τρεῖς ἑωρῶμεν, 41\nὕστερον δὲ ἐφάνησαν ὅσον ἑξακόσιοι, καὶ\nδιαστάντες ἐπολέμουν καὶ ἐναυμάχουν. πολλαὶ\nμὲν οὖν ἀντίπρῳροι συνηράσσοντο ἀλλήλαις,\n\n\nπολλαὶ δὲ καὶ ἐμβληθεῖσαι κατεδύοντο, αἱ δε\nσυμπλεκόμεναι καρτερῶς διηγωνίζοντο και οὐ\nῥᾳδίως ἀπελύοντο· οἱ γὰρ ἐπὶ τῆς πρῴρας τεταγμένοι\nπᾶσαν ἐπεδείκνυντο προθυμίαν ἐπιβαίνοντες\nκαὶ ἀναιροῦντες· ἐζώγρει δὲ οὐδείς. ἀντὶ δὲ χειρῶν\nσιδηρῶν πολύποδας μεγαλους ἐκδεδεμένους ἀλλήλοις\nἐπερρίπτουν, οἱ δὲ περιπλεκόμενοι τῇ ὕλῃ\nκατεῖχον τὴν νῆσον. ἔβαλλον μέντοι καὶ ἐτίτροωσκον\nὀστρέοις τε ἁμαξοπληθέσι καὶ σπόγγοις\nπλεθριαίοις.\nἡγεῖτο δὲ τῶν μὲν Αἰολοκένταυρος, 42\nτῶν δὲ Θαλασσοπότης· καὶ μάχη αὐτοῖς\nἐγεγένητο, ὡς ἐδόκει, λείας ἕνεκα· ἐλέγετο γὰρ\nὁ Θαλασσοπότης πολλὰς ἀγέλας δελφίνων τοῦ\nΑἰολοκενταύρου ἐληλακέναι, ὡς ἦν ἀκούειν ἐπικαλούντων\nἀλλήλοις καὶ τὰ ὀνόματα τῶν βασιλέων\nἐπιβοωμένων. τέλος δὲ νικῶσιν οἱ τοῦ Αἰολοκενταύρου\nκαὶ νήσους τῶν πολεμίων καταδύουσιν\nἀμφὶ τὰς πεντήκοντα καὶ ἑκατόν· καὶ ἄλλας τρεῖς\nλαμβάνουσιν αὐτοῖς ἀνδράσιν· αἱ δὲ λοιπαὶ\nπρύμναν κρουσάμεναι ἔφευγον. οἱ δὲ μέχρι τινὸς\nδιώξαντες, ἐπειδὴ ἑσπέρα ἦν, τραπόμενοι πρὸς τὰ\nναυάγια τῶν πλείστων ἐπεκράτησαν καὶ τὰ ἑαυτῶν\nἀνείλοντο· καὶ γὰρ ἐκείνων κατέδυσαν νῆσοι\nοὐκ ἐλάττους τῶν ὀγδοήκοντα. ἔστησαν δὲ καὶ\nτρόπαιον τῆς νησομαχίας ἐπὶ τῇ κεφαλῇ τοῦ\nκήτους μίαν τῶν πολεμίων νήσων ἀνασταυρώσαντες.\nἐκείνην μὲν οὖν τὴν νύκτα περὶ τὸ θηρίον\nηὐλίσαντο ἐξάψαντες αὐτοῦ τὰ ἀπόγεια καὶ ἐπ᾿\nἀγκυρῶν πλησίον ὁρμισάμενοι· καὶ γὰρ ἀγκύραις\nἐχρῶντο μεγάλαις ὑαλίναις καρτεραῖς. τῇ ὑστεραίᾳ\n\n\nδὲ θύσαντες ἐπὶ τοῦ κήτους καὶ τοὺς οἰκείους\nθάψαντες ἐπʼ αὐτοῦ ἀπέπλεον ἡδόμενοι καὶ ὥσπερ\nπαιᾶνας ᾄδοντες. ταῦτα μὲν τὰ κατὰ τὴν νησομαχίαν\nγενόμενα.\nΤὸ δὲ ἀπὸ τούτου μηκέτι φέρων ἐγὼ τὴν ἐν 1\nτῷ κήτει δίαιταν ἀχθόμενός τε τῇ μονῇ μηχανήν\nτινα ἐζήτουν, διʼ ἧς ἂν ἐξελθεῖν γένοιτο καὶ τὸ\nμὲν πρῶτον ἔδοξεν ἡμίν διορύξασι κατὰ τὸν δεξιὸν\nτοῖχον ἀποδρᾶναι, καὶ ἀρξάμενοι διεκόπτομεν·\nἐπειδὴ δὲ προελθόντες ὅσον πέντε σταδίους οὐδὲν\nἠνύομεν, τοῦ μὲν ὀρύγματος ἐπαυσάμεθα, τὴν δὲ\nὕλην καῦσαι διέγνωμεν· οὕτω γὰρ ἄν τὸ κῆτος\nἀποθανεῖν· εἰ δὲ τοῦτο γένοιτο, ῥᾳδία ἔμελλεν\nἡμῖν ἔσεσθαι ἡ ἔξοδος. ἀρξάμενοι οὖν ἀπὸ τῶν\nοὐραίων ἐκαίομεν, καὶ ἡμέρας μὲν ἑπτὰ καὶ ἴσας\nνύκτας ἀναισθήτως εἶχε τοῦ καύματος, ὀγδόῃ δὲ\nκαὶ ἐνάτῃ συνίεμεν αὐτοῦ νοσοῦντος· ἀργότερον\nγοῦν ἀνέχασκεν, καὶ εἴ ποτε ἀναχάνοι, ταχύ\nσυνέμυεν. δεκάτῃ δὲ καὶ ἑνδεκάτῃ τέλεον ἀπενεκροῦτο1\nκαὶ δυσῶδες ἦν· τῇ δωδεκάτῃ δὲ μόλις\nἐνενοήσαμεν ὡς, εἰ μή τις χανόντος αὐτοῦ ὑποστηρίξειεν\nτοὺς γομφίους, ὥστε μηκέτι συγκλεῖσαι,\nκινδυνεύσομεν κατακλεισθέντες ἐν νεκρῷ αὐτῷ\nἀπολέσθαι. οὕτω δὴ μεγάλοις δοκοῖς τὸ στόμα\nδιερείσαντες τὴν ναῦν ἐπεσκευάζομεν ὕδωρ τε ὡς\n\n\n\nἔνι πλεῖστον ἐμβαλλόμενοι καὶ τἆλλα ἐπιτήδεια·\nκυβερνήσειν δὲ ἔμελλεν ὁ Σκίνθαρος.\nΤῇ δὲ ἐπιούσῃ τὸ μὲν ἤδη ἐτεθνήκει. ἡμεῖς 2\nδὲ ἀνελκύσαντες τὸ πλοῖον καὶ διὰ τῶν ἀραιωμώτων\nδιαγαγόντες καὶ ἐκ τῶν ὀδόντων ἐξάψαντες\nἠρέμα καθήκαμεν ἐς τὴν θάλατταν· ἐπαναβάντες\nδὲ ἐπὶ τὰ νῶτα καὶ θύσαντες τῷ Ποσειδῶνι αὐτοῦ\nπαρὰ τὸ τρόπαιον ἡμέρας τε τρεῖς ἐπαυλισάμενοι\n—νηνεμία γὰρ ἦν—τῇ τετάρτῃ ἀπεπλεύσαμεν.\nἔνθα δὴ πολλοῖς τῶν ἐκ τῆς ναυμαχίας νεκροῖς\nἀπηντῶμεν καὶ προσωκέλλομεν, καὶ τὰ σώματα\nκαταμετροῦντες ἐθαυμάζομεν. καὶ ἡμέρας μέν\nτινας ἐπλέομεν εὐκράτῳ ἀέρι χρώμενοι, ἔπειτα\nβορέου σφοδροῦ πνεύσαντος μέγα κρύος ἐγένετο,\nκαὶ ὑπʼ αὐτοῦ πᾶν ἐπάγη τὸ πέλαγος, οὐκ ἐπιπολῆς\nμόνον, ἀλλὰ καὶ ἐς βάθος ὅσον ἐς ἕξ1 ὀργνιάς,\nὥστε καὶ ἀποβάντας διαθεῖν ἐπὶ τοῦ κρυστάλλου.\nἐπιμένοντος δὲ τοῦ πνεύματος φέρειν οὐ δυνάμενοι\nτοιόνδε τι ἐπενοήσαμεν—ὁ δὲ τὴν γνώμην ἀποφηνάμενος\nἦν ὁ Σκίνθαρος—σκάψαντες γὰρ ἐν τῷ\nὕδατι σπήλαιον μέγιστον ἐν τούτῳ ἐμείναμεν\nἡμέρας τριάκοντα, πῦρ ἀνακαίοντες καὶ σιτούμενοι\nτοὺς ἰχθῦς· εὑρίσκομεν δὲ αὐτοὺς ἀνορύττοντες.\nἐπειδὴ δὲ ἤδη ἐπέλειπε τὰ ἐπιτήδεια, προελθόντες\nκαὶ τὴν ναῦν πεπηγυῖαν ἀνασπάσαντες καὶ πετάσαντες\nτὴν ὀθόνην ἐσυρόμεθα ὥσπερ πλέοντες\nλείως καὶ προσηνῶς ἐπὶ τοῦ πάγου διολισθάνοντες.\nἡμέρᾳ δὲ πέμπτῃ ἀλέα τε ἦν ἤδη καὶ ὁ πάγος\nἐλύετο καὶ ὕδωρ πάντα αὖθις ἐγίνετο.\nΠλεύσοντες οὖν ὅσον τριακοσίους σταδίους 3\n\n\n\nνήσῳ μικρᾷ καὶ ἐρήμῃ προσηνέχθημεν, ἀφʼ ἧς\nὕδωρ λαβόντες—ἐπελελοίπει γὰρ ἤδη—καὶ δύο\nταύρους ἀγρίους κατατοξεύσαντες ἀπεπλεύσαμεν.\nοἱ δὲ ταῦροι οὗτοι τὰ κέρατα οὐκ ἐπὶ τῆς κεφαλῆς\nεἶχον, ἀλλʼ ὑπὸ τοῖς ὀφθαλμοῖς, ὥσπερ ὁ Μῶμος\nἠξίου. μετʼ οὐ πολὺ δὲ εἰς πέλαγος ἐμβαίνομεν,\nοὐχ ὕδατος, ἀλλὰ γάλακτος· καὶ νῆσος ἐν αὐτῷ\nἐφαίνετο λευκὴ πλήρης ἀμπέλων. ἦν δὲ ἡ νῆσος\nτυρὸς μέγιστος συμπεπηγώς, ὡς ὕστερον ἐμφαγόντες\nἐμάθομεν, σταδίων εἴκοσι πέντε τὸ περίμετρον·\nαἱ δὲ ἄμπελοι βοτρύων πλήρεις, οὐ μέντοι\nοἶνον, ἀλλὰ γάλα ἐξ αὐτῶν ἀποθλίβοντες ἐπίνομεν.\nἱερὸν δὲ ἐν μέσῃ τῇ νήσῳ ἀνῳκοδόμητο Γαλατείας\nτῆς Νηρηίδος, ὡς ἐδήλου τὸ ἐπίγραμμα. ὅσον δʼ\nοὖν χρόνον ἐκεῖ ἐμείναμεν, ὄψον μὲν ἡμῖν καὶ\nσιτίον ἡ γῇ ὑπῆρχεν, ποτὸν δὲ τὸ γάλα τὸ ἐκ τῶν\nβοτρύων. βασιλεύειν δὲ τῶν χωρίων τούτων\nἐλέγετο Τυρὼ ἡ Σαλμωνέως, μετὰ τὴν ἐντεῦθεν\nἀπαλλαγὴν ταύτην παρὰ τοῦ Ποσειδῶνος λαβοῦσα\nτὴν τιμήν.\nΜείναντες δὲ ἡμέρας ἐν τῇ νήσῳ πέντε, τῇ 4\nἕκτῃ ἐξωρμήσαμεν, αὔρας μέν τινος παραπεμπούσης,\nλειοκύμονος δὲ οὔσης τῆς θαλάττης· ὀγδόῃ\nδὲ ἡμέρᾳ πλέοντες οὐκέτι διὰ τοῦ γάλακτος, ἀλλʼ\nἤδη ἐν ἁλμυρῷ καὶ κυανέῳ ὕδατι, καθορῶμεν ἀνθρώπους\nπολλοὺς ἐπὶ τοῦ πελάγους διαθέοντας,\nἄπαντα ἡμῖν προσεοικότας, καὶ τὰ σώματα καὶ\nτὰ μεγέθη, πλὴν τῶν ποδῶν μόνων· ταῦτα γὰρ\nφέλλινα εἶχον, ἀφʼ οὗ δή, οἶμαι, καὶ ἐκαλοῦντο\n\n\nΦελλόποδες. ἐθαυμάσαμεν οὖν ἰδόντες οὐ βαπτιζομένους,\nἀλλὰ ὑπερέχοντας τῶν κυμάτων καὶ\nἀδεῶς ὁδοιποροῦντας. οἱ δὲ καὶ προσήεσαν καὶ\nἠσπάζοντο ἡμᾶς Ἑλληνικῇ φωνῇ· ἔλεγον δὲ καὶ\nεἰς Φελλὼ τὴν αὐτῶν πατρίδα ἐπείγεσθαι. μέχρι\nμὲν οὖν τινος συνωδοιπόρουν ἡμῖν παραθέοντες,\nεἶτα ἀποτραπόμενοι τῆς ὁδοῦ ἐβάδιζον εὔπλοιαν\nἡμῖν ἐπευξάμενοι.\nΜετʼ ὀλίγον δὲ πολλαὶ νῆσοι ἐφαίνοντο, πλησίον\nμὲν ἐξ ἀριστερῶν ἡ Φελλώ, ἐς ἣν ἐκεῖνοι\nἔσπευδον, πόλις ἐπὶ μεγάλου καὶ στρογγύλου\nφελλοῦ κατοικουμένη· πόρρωθεν δὲ καὶ μᾶλλον\nἐν δεξιᾷ πέντε μέγισται καὶ ὑψηλόταται, καὶ πῦρ\nπολὺ ἀπʼ αὐτῶν ἀνεκαίετο, κατὰ δὲ τὴν πρῷραν\nμία πλατεῖα καὶ ταπεινή, σταδίους ἀπέχουσα 5\nοὐκ ἐλάττους πεντακοσίων. ἤδη δὲ πλησίον\nμεν, καὶ θαυμαστή τις αὔρα περιέπνευσεν ἡμᾶς,\nἡδεῖα καὶ εὐώδης, οἴαν φησὶν ὁ συγγραφεὺς\nἩρόδοτος ἀπόζειν τῆς εὐδαίμονος Ἀραβίας. οἷον\nγὰρ ἀπὸ ῥόδων καὶ ναρκίσσων καὶ ὑακίνθων\nκαὶ κρίνων καὶ ἴων, ἔτι δὲ μυρρίνης καὶ\nδάφνης καὶ ἀμπελάνθης, τοιοῦτον ἡμίν τὸ ἡδὺ\nπροσέβαλλεν. ἡσθέντες δὲ τῇ ὀσμῇ καὶ χρηστὰ\nἐκ μακρῶν πόνων ἐλπίσαντες κατʼ ὀλίγον ἤδη\nπλησίον τῆς νήσου ἐγινόμεθα. ἔνθα δὴ καὶ καθεωρῶμεν:\nλιμένας τε πολλοὺς περὶ πᾶσαν ἀκλύστους\nκαὶ μεγάλους, ποταμούς τε διαυγεῖς ἐξιέντας\nἡρέμα εἰς τὴν θάλασσαν, ἔτι δὲ λειμῶνας καὶ\nὕλας καὶ ὄρνεα μουσικά, τὰ μὲν ἐπὶ τῶν ᾐόνων\nᾄδοντα, πολλὰ δὲ καὶ ἐπὶ τῶν κλάδων· ἀήρ τε\nκοῦφος καὶ εὔπνους περιεκέχυτο τὴν χώραν· καὶ\n\n\nαὖραι δέ τινες ἡδεῖαι πνέουσαι ἡρέμα τὴν ὕλην\nδιεσάλευον, ὥστε καὶ ἀπὸ τῶν κλάδων κινουμένων\nτερπνὰ καὶ συνεχῇ μέλη ἀπεσυρίζετο, ἐοικότα\nτοῖς ἐπʼ ἐρημίας αὐλήμασι τῶν πλαγίων αὐλῶν.\nκαὶ μὴν καὶ βοὴ σύμμικτος ἠκούετο ἄθρους, οὐ\nθορυβώδης, ἀλλʼ οἴα γένοιτʼ ἂν ἐν συμποσίῳ,\nτῶν μὲν αὐλούντων, τῶν δὲ ἐπᾳδόντων, ἐνίων\nδὲ κροτούντων πρὸς αὐλὸν ἢ κιθάραν.\nτούτοις 6\nἅπασι κηλούμενοι κατήχθημεν, ὁρμίσαντες δὲ τὴν\nναῦν ἀπεβαίνομεν, τὸν Σκίνθαρον ἐν αὐτῇ καὶ δύο\nτῶν ἑταίρων ἀπολιπόντες. προιόντες δὲ διὰ λειμῶνος\nεὐανθοῦς ἐντυγχάνομεν τοῖς φρουροῖς καὶ\nπεριπόλοις, οἱ δὲ δήσαντες ἡμᾶς ῥοδίνοις στφάνοις—οὗτος\nγὰρ μέγιστος παρʼ αὐτοὶς δεσμός\nἐστιν—ἀνῆγον ὡς τὸν ἄρχοντα, παρʼ ὧν δὴ καθʼ\nὁδὸν ἠκούσαμεν ὡς ἡ μὲν νῆσος εἴη τῶν Μακάρῶν\nπροσαγορενομένη. ἄρχοι δὲ ὁ Κρὴς Ῥαδάμανθυς.\nκαὶ δὴ ἀναχθέντες ὡς αὐτὸν ἐν τάξει τῶν δικαζομένων\nἔστημεν τέταρτοι.\nἦν δὲ ἡ μὲν πρώτη 7\nδίκη περὶ Αἴαντος τοῦ Τελαμῶνος, εἴτε χρὴ\nαὐτὸν συνεῖναι τοῖς ἥρωσιν εἴτε καὶ μή· κατηγορεῖτο\nδὲ αὐτοῦ ὅτι μεμήνοι καὶ ἑαυτὸν ἀπεκτόνοι.\nτέλος δὲ πολλῶν ῥηθέντων ἔγνω ὁ\nῬαδάμανθυς, νῦν μὲν αὐτὸν πιόμενον τοῦ ἐλλεβόρου\nπαραδοθῆναι Ἱπποκράτει τῷ Κῴῳ ἰατρῷ,\nὕστερον δὲ σωφρονήσαντα μετέχειν τοῦ συμποσίου.\nδευτέρα δὲ ἦν κρίσις ἐρωτική, Θησέως καὶ 8\nΜενελάου περὶ τῆς Ἑλένης διαγωνιζομένων,\nποτέρῳ χρὴ αὐτὴν συνοικεῖν. καὶ ὁ Ῥαδάμανθυς\nἐδίκασε Μενελάῳ συνεῖναι αὐτὴν ἅτε καὶ τοσαῦτα\nπονήσαντι καὶ κινδυνεύσαντι τοῦ γάμου ἕνεκα·\n\n\n\nκαὶ γὰρ αὖ τῷ Θησεῖ καὶ ἄλλας εἶναι γυναῖκας,\nτήν τε Ἀμαζόνα καὶ τὰς τοῦ Μίνωος θυγατέρας.\nτρίτη δʼ ἐδυκάσθη περὶ προεδρίας Ἀλεξάνδρῳ 9\nτε τῷ Φιλίππου καὶ Ἀννίβᾳ τῷ Καρχηδονίῳ,\nκαὶ ἔδοξε προέχειν ὁ Ἀλέξανδρος, καὶ θρόνος\nαὐτῷ ἐτέθη παρὰ Κῦρον τὸν Πέρσην τὸν πρότερον.\nτέταρτοι δὲ ἡμεῖς προσήχθημεν· καὶ ὁ μὲν 10\nἤρετο τί παθόντες ἔτι ζῶντες ἱεροῦ χωρίου ἐπιβαίημεν·\nἡμεῖς δὲ πάντα ἑξῆς διηγησάμεθα. οὕτω\nδὴ μεταστησάμενος ἡμᾶς ἐπὶ πολὺν χρόνον ἐσκέπτετο\nκαὶ τοῖς συνέδροις ἐκοινοῦτο περὶ ἡμῶν.\nσυνήδρευον δὲ ἄλλοι τε πολλοὶ καὶ Ἀριστείδης ὁ\nδίκαιος ὁ Ἀθηναῖος. ὡς δὲ ἔδοξεν αὐτῷ, ἀπεφήναντο,\nτῆς μὲν φιλοπραγμοσύνης καὶ τῆς ἀποδημίας,\nἐπειδὰν ἀποθάνωμεν, δοῦναι τὰς εὐθύνας, τὸ\nδὲ νῦν ῥητὸν χρόνον μείναντας ἐν τῇ νήσῳ καὶ\nσυνδιαιτηθέντας τοῖς ἥρωσιν ἀπελθεῖν. ἔταξαν\nδὲ καὶ τὴν προθεσμίαν τῆς ἐπιδημίας μὴ πλέον\nμηνῶν ἑπτά.\nΤοὐντεῦθεν αὐτομάτων ἡμῖν τῶν στεφάνων 11\nπεριρρυέντων ἐλελύμεθα καὶ εἰς τὴν πόλιν\nἠγόμεθα καὶ εἰς τὸ τῶν Μακάρων συμπόσιον.\nαὐτὴ μὲν οὖν ἡ πόλις πᾶσα χρυσῆ, τὸ δὲ τεῖχος\nπερίκειται σμαράγδινον· πύλαι δέ εἰσιν ἑπτά,\nπᾶσαι μονόξυλοι κινναμώμινοι· τὸ μέντοι ἔδαφος\nτὸ τῆς πόλεως καὶ ἡ ἐντὸς τοῦ τείχους γῇ\nἐλεφαντίνη· ναοὶ δὲ πάντων θεῶν βηρύλλου λίθου\nᾠκοδομημένοι, καὶ βωμοὶ ἐν αὐτοῖς μέγιστοι\nμονόλιθοι ἀμεθύστινοι, ἐφʼ ὧν ποιοῦσι τὰς\n\n\nἑκατόμβας. περὶ δὲ τὴν πόλιν ῥεῖ ποταμὸς μύρου\nτοῦ καλλίστου, τὸ πλάτος πήχεων ἑκατὸν\nβασιλικῶν, βάθος δὲ πέντε, 1 ὥστε νεῖν εὐμαρῶς.\nλουτρὰ δέ ἐστιν αὐτοῖς οἴκοι μεγάλοι ὑάλινοι, τῷ\nκινναμώμῳ ἐγκαιόμενοι· ἀντὶ μέντοι τοῦ ὕδατος\nἐν ταῖς πυέλοις δρόσος θερμὴ ἔστιν.\nἐσθῆτι δὲ 12\nχρῶνται ἀραχνίοις λεπτοῖς, πορφυροῖς. αὐτοὶ\nδὲ σώματα μὲν οὐκ ἔχουσιν, ἀλλʼ ἀναφεῖς και\nἄσαρκοί εἰσιν, μορφὴν δὲ καὶ ἰδέαν μόνην ἐμφαίνουσιν,\nκαὶ ἀσώματοι ὄντες ὅμως συνεστᾶσιν καὶ\nκινοῦνται καὶ φρονοῦσι καὶ φωνὴν ἀφιᾶσιν, καὶ\nὅλως ἔοικε γυμνή τις ἡ ψυχὴ αὐτῶν περιπολεῖν\nτὴν τοῦ σώματος ὁμοιότητα περικειμένη· εἰ γοῦν\nμὴ ἄψαιτό τις, οὐκ ἂν ἐξελέγξειε μὴ εἶναι σῶμα\nτὸ ὁρώμενον· εἰσὶ γὰρ ὥσπερ σκιαὶ ὀρθαί, οὐ\nμέλαιναι. γηράσκει δὲ οὐδείς, ἀλλʼ ἐφʼ ἧς ἂν\nἡλικίας ἔλθῃ παραμένει. οὐ μὴν οὐδὲ νὺξ παῤ\nαὐτοῖς γίνεται, οὐδὲ ἡμέρα πάνυ λαμπρά· καθάπερ\nδὲ τὸ λυκαυγὲς ἤδη πρὸς ἕω, μηδέπω ἀνατείλαντος\nἡλίου, τοιοῦτο φῶς ἐπέχει τὴν γῆν. καὶ\nμέντοι καὶ ὥραν μίαν ἴσασιν τοῦ ἔτους· αἰεὶ γὰρ\nπαρʼ αὐτοῖς ἔαρ ἐστὶ καὶ εἴς ἄνεμος πνεῖ παῤ\nαὐτοῖς ὁ ζέφυρος.\nἡ δὲ χώρα πᾶσι μὲν ἄνθεσιν, 13\nπᾶσι δὲ φυτοῖς ἡμέροις τε καὶ σκιεροῖς τέθηλεν·\nαἱ μὲν γὰρ ἄμπελοι δωδεκάφοροί εἰσιν καὶ κατὰ\nμῆνα ἕκαστον καρποφοροῦσιν· τὰς δὲ ῥσιὰς καὶ\nτὰς μηλέας καὶ τὴν ἄλλην ὀπώραν ἔλεγον εἶναι\nτρισκαιδεκάφορον· ἑνὸς γὰρ μηνὸς τοῦ παρʼ αὐτοῖς\nΜινῴου δὶς καρποφορεῖν· ἀντὶ δὲ πυροῦ οἱ στάχυες\n\n\n\nἄρτον ἕτοιμον ἐπʼ ἄκρων φύουσιν ὥσπερ μύκητας.\nπηγαὶ δὲ περὶ τὴν πόλιν ὕδατος μὲν πέντε καὶ\nἑξήκοντα καὶ τριακόσιαι, μέλιτος δὲ ἄλλαι\nτοσαῦται, μύροο δὲ πεντακόσιαι, μικρότεραι μέντοι\nαὖται, καὶ ποταμοὶ γάλακτος ἑπτὰ καὶ οἴνου\nὀκτώ.\nΤὸ δὲ συμπόσιον ἔξω τῆς πόλεως πεποίηνται 14\nἐν τῷ Ἠλυσίῳ καλουμένῳ πεδίῳ· λειμὼν δέ\nἐστιν κάλλιστος καὶ περὶ αὐτὸν ὕλη παντοία\nπυκνή, ἐπισκιάζουσα τοὺς κατακειμένους. καὶ\nστρωμνὴν μὲν ἐκ τῶν ἀνθῶν ὑποβέβληνται,\nδιακονοῦνται δὲ καὶ παραφέρουσιν ἕκαστα οἱ\nἄνεμοι πλήν γε τοῦ οἰνοχοεῖν· τούτου γὰρ οὐδὲν\nδέονται, ἀλλʼ ἔστι δένδρα περὶ τὸ συμπόσιον\nὑάλινα μεγάλα τῆς διαυγεστάτης ὑάλου, καὶ\nκαρπός ἐστι τῶν δένδρων τούτων ποτήρια παντοῖα\nκαὶ τὰς κατασκευὰς καὶ τὰ μεγέθη. ἐπειδὰν οὖν\nπαρίῃ τις ἐς τὸ συμπόσιον, τρυγήσας ἓν ἢ καὶ δύο\nτῶν ἐκπωμάτων παρατίθεται, τὰ δὲ αὐτίκα οἴνου\nπλήρη γίνεται. οὕτω μὲν πίνουσιν, ἀντὶ δὲ τῶν\nστεφάνων αἱ ἀηδόνες καὶ τὰ ἄλλα τὰ μουσικὰ\nὄρνεα ἐκ τῶν πλησίον λειμώνων τοῖς στόμασιν\nἀνθολογοῦντα κατανείφει αὐτοὺς μετʼ ᾠδῆς ὑπερπετόμενα.\nκαὶ μὴν καὶ μυρίζονται ὧδε· νεφέλαι\nπυκναὶ ἀνασπάσασαι μύρον ἐκ τῶν πηγάων καὶ\nτοῦ ποταμοῦ καὶ ἐπιστᾶσαι ὑπὲρ τὸ συμπόσιον\nἠρέμα τῶν ἀνέμων ὑποθλιβόντων ὕουσι λεπτὸν\nὥσπερ δρόσον.\nἐπὶ δὲ τῷ δείπνῳ μουσικῇ τε καὶ 15\nᾠδαῖς σχολάζουσιν· ᾄδεται δὲ αὐτοῖς τὰ Ὁμήρου\nἔπῃ μάλιστα· καὶ αὐτὸς δὲ πάρεστι καὶ συνευαωχεῖται\nαὐτοῖς ὑπὲρ τὸν Ὀδυσσέα κατακείμενος.\nοἱ μὲν οὖν χοροὶ ἐκ παίδων εἰσὶν καὶ παρθένων·\n\n\nἐξάρχουσι δὲ καὶ συνᾴδουσιν Εὔνομός τε ὁ Λοκρὸς\nκαὶ Ἀρίων ὁ Λέσβιος καὶ Ἀνακρέων καὶ Στησίχορος·\nκαὶ γὰρ τοῦτον παῤ αὐτοῖς ἐθεασάμην, ἤδη\nτῆς Ἑλένης αὐτῷ διηλλαγμένης. ἐπειδὰν δὲ οὗτοι\nπαύσωνται ᾄδοντες, δεύτερος χορὸς παρέρχεται ἐκ\nκύκνων καὶ χελιδόνων καὶ ἀηδόνων. ἐπειδὰν δὲ\nκαὶ οὗτοι ᾄσωσιν, τότε ἤδη πᾶσα ἡ ὕλη ἐπαυλεῖ\nτῶν ἀνέμων καταρχόντων.\nμέγιστον δὲ δὴ πρὸς 16\nεὐφροσύνην ἐκεῖνο ἔχουσιν· πηγαί εἰσι δύο παρὰ\nτὸ συμπόσιον, ἡ μὲν γέλωτος, ἡ δὲ ἡδονῆς· ἐκ\nτούτων ἑκατέρας πάντες ἐν ἀρχῇ τῆς εὐωχίας\nπίνουσιν καὶ τὸ λοιπὸν ἡδόμενοι καὶ γελῶντες\nδιάγουσιν.\nΒούλομαι δὲ εἰπεῖν καὶ τῶν ἐπισήμων οὕστινας 17\nπαῤ αὐτοῖς ἐθεασάμην· πάντας μὲν τοὺς ἡμιθέους\nκαὶ τοὺς ἐπὶ Ἴλιον στρατεύσαντας πλήν γε δὴ\nτοῦ Λοκροῦ Αἴαντος, ἐκεῖνον δὲ μόνον ἔφασκον ἐν\nτῷ τῶν ἀσεβῶν χώρῳ κολάζεσθαι, βαρβάρων δὲ\nΚύρους τε ἀμφοτέρους καὶ τὸν Σκύθην Ἀνάχαρσιν\nκαὶ τὸν Θρᾷκα Ζάμολξιν καὶ Νομᾶν τὸν Ἰταλιώτην,\nκαὶ μὴν καὶ Λυκοῦργον τὸν Λακεδαιμόνιον καὶ\nΦωκίωνα καὶ Τέλλον τοὺς Ἀθηναίους, καὶ τοὺς\nσοφοὺς ἄνευ Περιάνδρου. εἶδον δὲ καὶ Σωκράτη\nτὸν Σωφρονίσκου ἀδολεσχοῦντα μετὰ Νέστορος\nκαὶ Παλαμήδους· περὶ δὲ αὐτὸν σαν Ὑάκινθός\nτε ὁ Λακεδαιμόνιος καὶ ὁ Θεσπιεὺς Νάρκισσος\nκαὶ Ὕλας καὶ ἄλλοι καλοί. καί μοι ἐδόκει ἐρᾶν\nτοῦ Ὑακίνθου· τὰ πολλὰ γοῦν ἐκεῖνον διήλεγχεν.\nἐλέγετο δὲ χαλεπαίνειν αὐτῷ ὁ Ῥαδάμανθυς καὶ\n\n\nἠπειληκέναι πολλάκις ἐκβαλεῖν αὐτὸν ἐκ τῆς\nνήσου, ἢν φλυαρῇ καὶ μὴ ἐθέλῃ ἀφεὶς τὴν εἰρωνείαν\nεὐωχεῖσθαι. Πλάτων δὲ μόνος οὐ παρῆν,\nἀλλʼ ἐλέγετο αὐτὸς ἐν τῇ ἀναπλασθείσῃ ὑπʼ\nαὐτοῦ πόλει οἰκεῖν χρώμενος τῇ πολιτείᾳ καὶ\nτοῖς νόμοις οἷς συνέγραψεν.\nοἱ μέντοι ἀμφʼ 18\nἈρίστιππόν τε καὶ Ἐπίκουρον τὰ πρῶτα παῤ\nαὐτοῖς ἐφέροντο ἡδεῖς τε ὄντες καὶ κεχαρισμένοι\nκαὶ συμποτικώτατοι. παρῆν δὲ καὶ Αἴσωπος ὁ\nΦρύξ· τούτῳ δὲ ὅσα καὶ γελωτοποιῷ χρῶνται.\nΔιογένης μέν γε ὁ Σινωπεὺς τοσοῦτον μετέβαλεν\nτοῦ τρόπου, ὥστε γῆμαι μὲν ἑταίραν τὴν Λαίδα,\nὀρχεῖσθαι δὲ πολλάκις ὑπὸ μέθης ἀνιστάμενον\nκαὶ παροινεῖν. τῶν δὲ Στωικῶν οὐδεὶς παρῆν·\nἔτι γὰρ ἐλέγοντο ἀναβαίνειν τὸν τῆς ἀρετῆς\nὄρθιον λόφον· ἠκούομεν δὲ καὶ περὶ Χρυσίππου\nὅτι οὐ πρότερον αὐτῷ ἐπιβῆναι τῆς νήσου θέμις,\nπρὶν τὸ τέταρτον ἑαυτὸν ἐλλεβορίσῃ. τοὺς δὲ\nἈκαδημαϊκοὺς ἔλεγον ἐθέλειν μὲν ἐλθεῖν, ἐπέχειν\nδὲ ἔτι καὶ διασκέπτεσθαι· μηδὲ γὰρ αὐτὸ τοῦτό\nπω καταλαμβάνειν, εἰ καὶ νῆσός τις τοιαύτη\nἐστίν. ἄλλως τε καὶ τὴν ἐπὶ τοῦ Ῥαδαμάνθυος,\nοἴμαι, κρίσιν ἐδεδοίκεσαν, ἅτε καὶ τὸ κριτήριον\nαὐτοὶ ἀνῃρηκότες. πολλοὺς δὲ αὐτῶν ἔφασκον\nὁρμηθέντας ἀκολουθεῖν τοῖς ἀφικνουμένοις ὑπὸ\nνωθείας ἀπολείπεσθαι μὴ καταλαμβάνοντας καὶ\nἀναστρέφειν ἐκ μέσης τῆς ὁδοῦ.\nΟὗτοι μὲν οὖν ἦσαν οἱ ἀξιολογώτατοι τῶν παρόντων. 19\nτιμῶσι δὲ μάλιστα τὸν Ἀχιλλέα καὶ μετὰ\nτοῦτον Θησέα. περὶ δὲ συνουσίας καὶ ἀφροδισίων\n\n\nοὕτω φρονοῦσιν· μίσγονται μὲν ἀναφανδὸν πάντων\nὁρώντων καὶ γυναιξὶ καὶ ἄρρεσι, καὶ οὐδαμῶς\nτοῦτο αὐτοῖς αἰσχρὸν δοκεῖ· μόνος δὲ Σωκράτης\nδιώμνυτο ἦ μὴν καθαρῶς πλησιάζειν τοῖς νέοις·\nκαὶ μέντοι πάντες αὐτοῦ ἐπιορκεῖν κατεγίνωσκον·\nπολλάκις γοῦν ὁ μὲν Ὑάκινθος ἢ ὁ Νάρκισσος\nμολόγουν, ἐκεῖνος δὲ ἠρνεῖτο. αἱ δὲ γυναῖκές\nεἰσι πᾶσι κοιναὶ καὶ οὐδεὶς φθονεῖ τῷ πλησίον,\nἀλλʼ εἰσὶ περὶ τοῦτο μάλιστα Πλατωνικώτατοι·\nκαὶ οἱ παῖδες δὲ παρέχουσι τοῖς βουλομένοις\nοὐδὲν ἀντιλεγοντες.\nΟὔπω δὲ δύο ἡ τρεῖς ἡμέραι διεληλύθεσαν, 20\nκαὶ προσελθὼν ἐγὼ Ὁμήρῳ τῷ ποιητῇ, σχολῆς\nοὔσης ἀμφοῖν, τά τε ἄλλα ἐπυνθανόμην καὶ ὅθεν\nεἴη1. τοῦτο γὰρ μάλιστα παῤ ἡμῖν εἰσέτι νῦν\nζητεῖσθαι. ὁ δὲ οὐδʼ αὐτὸς μὲν ἀγνοεῖν ἔφασκεν\nὡς οἱ μὲν Χῖον, οἱ δὲ Σμυρναῖον, πολλοὶ δὲ\nΚολοφώνιον αὐτὸν νομίζουσιν· εἶναι μέντοι γε\nἔλεγεν Βαβυλώνιος, καὶ παρά γε τοῖς πολίταις\nοὐχ Ὅμηρος, ἀλλὰ Τιγράνης καλεῖσθαι· ὕστερον\nδὲ ὁμηρεύσας παρὰ τοῖς Ἕλλησιν ἀλλάξαι τὴν\nπροσηγορίαν. ἔτι δὲ καὶ περὶ τῶν ἀθετουμένων\nστίχων ἐπηρώτων, εἰ ὑπʼ ἐκείνου εἶεν γεγραμμένοι.\nκαὶ ὃς ἔφασκε πάντας αὐτοῦ εἶναι. κατεγίναωσκον\nοὖν τῶν ἀμφὶ τὸν Ζηνόδοτον καὶ Ἀρίσταρχον\nγραμματικῶν πολλὴν τὴν ψυχρολογίαν. ἐπεὶ δὲ\nταῦτα ἱκανῶς ἀπεκέκριτο, πάλιν αὐτὸν ἠρώτων τί\nδή ποτε ἀπὸ τῆς μήνιδος τὴν ἀρχὴν ἐποιήσατο\nκαὶ ὃς εἶπεν οὕτως ἐπελθεῖν αὐτῷ μηδὲν ἐπιτηδεύσαντι.\nκαὶ μὴν κἀκεῖνο ἐπεθύμουν εἰδέναι, εἰ\nπροτέραν ἔγραψεν τὴν Ὀδύσσειαν τῆς Ἰλιάδος,\n\n\n\nὡς οἱ πολλοί φασιν· ὁ δὲ ἠρνεῖτο. ὅτι μὲν γὰρ\nοὐδὲ τυφλὸς ἦν, ὃ καὶ αὐτὸ περὶ αὐτοῦ λέγουσιν,\nαὐτίκα ἠπιστάμην· ἑώρων γάρ, ὥστε οὐδὲ πυνθάνεσθαι\nἐδεόμην. πολλάκις δὲ καὶ ἄλλοτε τοῦτο\nἐποίουν, εἴ ποτε αὐτὸν σχολὴν ἄγοντα ἑώρων·\nπροσιὼν γάρ τι ἐπυνθανόμην αὐτοῦ, καὶ ὃς προθυμως\nπάντα ἀπεκρίνετο, καὶ μάλιστα μετὰ τὴν\nδίκην, ἐπειδὴ ἐκράτησεν· ἦν γάρ τις γραφὴ κατ᾿\nαὐτοῦ ἐπενηνεγμένη ὕβρεως ὑπὸ Θερσίτου ἐφ᾿ οἷς\nαὐτὸν ἐν τῇ ποιήσει ἔσκωψεν, καὶ ἐνίκησεν ὁ\nὍμηρος Ὀδυσσέως συναγορεύοντος.\nΚατὰ δὲ τοὺς αὐτοὺς χρόνους ἀφίκετο καὶ 21\nΠυθαγόρας ὁ Σάμιος ἑπτάκις ἀλλαγεὶς καὶ ἐν\nτοσούτοις ζῴοις βιοτεύσας καὶ ἐκτελέσας τῆς\nψυχῆς τὰς περιόδους. ἦν δὲ χρυσοῦς ὅλον τὸ\nδεξιὸν ἡμίτομον. καὶ ἐκρίθη μὲν συμπολιτεύσασθαι\nαὐτοῖς, ἐνεδοιάζετο δὲ ἔτι πότερον Πυθαγόραν\nἢ Εὔφορβον χρὴ αὐτὸν ὀνομάζειν. ὁ μέντοι\nἘμπεδοκλῆς ἦλθεν μὲν καὶ αὐτός, περίεφθος καὶ\nτὸ σῶμα ὅλον ὠπτημένος· οὐ μὴν παρεδέχθη\nκαίτοι πολλὰ ἱκετεύων.\nΠροϊόντος δὲ τοῦ χρόνου ἐνέστη ὁ ἀγὼν ὁ 22\nπαῤ αὐτοῖς, τὰ Θανατούσια. ἠγωνοθέτει δὲ\nἈχιλλεὺς τὸ πέμπτον καὶ Θησεὺς τὸ ἕβδομον.\nτὰ μὲν οὖν ἄλλα μακρὸν ἂν εἴη λέγειν· τὰ δὲ\nκεφάλαια τῶν πραχθέντων διηγήσομαι. πάλην\nμὲν ἐνίκησεν Κάρανος 1 ὁ ἀφ᾿ Ἡρακλέους Ὀδυσσέα\nπερὶ τοῦ στεφάνου καταγωνισάμενος· πυγμὴ δὲ\nἴση ἐγένετο Ἀρείου τοῦ Αἰγυπτίου, ὃς ἐν Κορίνθῳ\nτέθαπται, καὶ Ἐπειοῦ ἀλλήλοις συνελθόντων.\nπαγκρατίου δὲ οὐ τίθεται ἆθλα παῤ αὐτοῖς. τὸν\n\n\n\nμέντοι δρόμον οὐκέτι μέμνημαι ὅστις ἐνίκησεν.\nποιητῶν δὲ τῇ μὲν ἀληθείᾳ παρὰ πολὺ ἐκράτει\nὍμηρος, ἐνίκησεν δὲ ὅμως Ἡσίοδος. τὰ δὲ ἆθλα\nἦν ἅπασι στέφανος πλακεὶς ἐκ πτερῶν ταωνείων.\nἌρτι δὲ τοῦ ἀγῶνος συντετελεσμένου ἠγγέλλοντο 23\nοἱ ἐν τῷ χώρῳ τῶν ἀσεβῶν κολαζόμενοι\nἀπορρήξαντες τὰ δεσμὰ καὶ τῆς φρουρᾶς\nἐπικρατήσαντες ἐλαύνειν ἐπὶ τὴν νῆσον· ἡγεῖσθαι\nδὲ αὐτῶν Φάλαρίν τε τὸν Ἀκραγαντῖνον καὶ\nΒούσιριν τὸν Αἰγύπτιον καὶ Διομήδη τὸν Θρᾷκα\nκαὶ τοὺς περὶ Σκίρωνα καὶ Πιτυοκάμπτην. ὡς\nδὲ ταῦτα ἤκουσεν ὁ Ῥαδάμανθυς, ἐκτάσσει τοὺς\nἥρωας ἐπὶ τῆς όνος· ἡγεῖτο δὲ Θησεύς τε καὶ\nἈχιλλεὺς καὶ Αἴας ὁ Τελαμώνιος ἤδη σωφρονῶν·\nκαὶ συμμίξαντες ἐμάχοντο, καὶ ἐνίκησαν οἱ ἥρωες,\nἈχιλλέως τὰ πλεῖστα κατορθώσαντος. ἠρίστευσε\nδὲ καὶ Σωκράτης ἐπὶ τῷ δεξιῷ ταχθεὶς, πολὺ\nμᾶλλον ἢ ὅτε ζῶν ἐπὶ Δηλίῳ ἐμάχετο. προσιόντων\nγὰρ τεττάρων πολεμίων οὐκ ἔφυγε καὶ τὸ πρόσωπον\nἄτρεπτος ἢν· ἐφʼ οἷς καὶ ὕστερον ἐξῃρέθη\nαὐτῷ ἀριστεῖον, καλός τε καὶ μέγας παράδεισος\nἐν τῷ προαστείῳ, ἔνθα καὶ συγκαλῶν τοὺς ἑταίρους\nδιελέγετο, Νεκρακαδημίαν τὸν τόπον προσαγορεύσας.\nσυλλαβόντες οὖν τοὺς νενικημένους 24\nκαὶ δήσαντες ἀπέπεμψαν ἔτι μᾶλλον κολασθησομένους.\nἔγραψεν δὲ καὶ ταύτην τὴν μάχην\nὍμηρος καὶ ἀπιόντι μοι ἔδωκεν τὰ βιβλία κομίζειν\nτοῖς παρʼ ἡμῖν ἀνθρώποις· ἀλλʼ ὕστερον καὶ\nταῦτα μετὰ τῶν ἄλλων ἀπωλέσαμεν. ἦν δὲ ἡ\nἀρχὴ τοῦ ποιήματος αὕτη,\nΝῦν δέ μοι ἔννεπε, Μοὕσα, μάχην νεκύων\nἡρώων.\nτότε δʼ οὖν κυάμους ἑψησαντες, ὥσπερ παρʼ αὐτοῖς\nνόμος ἐπειδὰν πόλεμον κατορθώσωσιν, εἱστιῶντο\nτὰ ἐπινίκια καὶ ἑορτὴν μεγάλην ἦγον· μόνος δὲ\nαὐτῆς οὐ μετεῖχε Πυθαγόρας, ἀλλʼ ἄσιτος πόρρω\nἐκαθέζετο μυσαττόμενος τὴν κυαμοφαγίαν.\nἬδη δὲ μηνῶν ἓξ διεληλυθότων περὶ μεσοῦντα 25\nτὸν ἕβδομον νεώτερα συνίστατο πράγματα·\nΚινύρας ὁ τοῦ Σκινθάρου παῖς, μέγας ὢν καὶ\nκαλός, ἤρα πολὺν ἤδη χρόνον τῆς Ἑλένης, καὶ\nαὕτη δὲ οὐκ ἀφανὴς ἦν ἐπιμανῶς ἀγαπῶσα τὸν\nνεανίσκον· πολλάκις γοῦν καὶ διένευον ἀλλήλοις\nἐν τῷ συμποσίῳ καὶ προὔπινον καὶ μόνοι ἐξανιστάμενοι\nἐπλανῶντο περὶ τὴν ὕλην. καὶ δὴ ποτὲ\nὑπʼ ἔρωτος καὶ ἀμηχανίας ἐβουλεύσατο ὁ Κινύρας\nἁρπάσας τὴν Ἑλένην—ἐδόκει δὲ κἀκείνῃ ταῦτα—\nοἴχεσθαι ἀπιόντας ἔς τινα τῶν ἐπικειμένων νήσων,\nτοι ἐς τὴν Φελλὼ ἢ ἐς τὴν Τυρόεσσαν. συνωμότας\nδὲ πάλαι προσειλήφεσαν τρεῖς τῶν ἑταίρων\nτῶν ἐμῶν τοὺς θρασυτάτους. τῷ μέντοι πατρὶ\nοὐκ ἐμήνυσε ταῦτα· ἠπίστατο γὰρ ὑπʼ αὐτοῦ\nκωλυθησόμενος. ὡς δὲ ἐδόκει αὐτοῖς, ἐτέλουν\nτὴν ἐπιβουλήν. καὶ ἐπειδὴ νὺξ ἐγένετο—ἐγὼ μὲν\nοὐ παρῆν· ἐτύγχανον γὰρ ἐν τῷ συμποσίῳ κοιμώμενος—οἱ\nδὲ λαθόντες τοὺς ἄλλους ἀναλαβόντες\nτὴν Ἑλένην ὑπὸ σπουδῆς ἀνήχθησαν.\nπερὶ 26\nδὲ τὸ μεσονύκτιον ἀνεγρόμενος ὁ Μενέλαος ἐπεὶ\nἔμαθεν τὴν εὐνὴν κενὴν τῆς γυναικός, βοήν τε\nἵστη καὶ τὸν ἀδελφὸν παραλαβὼν ἦλθε πρὸς τὸν\nβασιλέα τὸν Ῥαδάμανθυν. ἡμέρας δὲ ὑποφαι·\nνούσης ἔλεγον οἱ σκοποὶ καθορᾶν τὴν ναῦν πολὺ\nἀπέχουσαν· οὕτω δὴ ἐμβιβάσας ὁ Ῥαδάμανθυς\n\n\nπεντήκοντα τῶν ἡρώων εἰς ναῦν μονόξυλον ἀσφοδελίνην\nπαρήγγειλεν διώκειν· οἱ δὲ ὑπὸ προθυμίας\nἐλαύνοντες περὶ μεσημβρίαν καταλαμβάνουσιν\nαὐτοὺς ἄρτι ἐς τὸν γαλακτώδη τοῦ ὠκεανοῦ τόπον\nἐμβαίνοντας πλησίον τῆς Τυροέσσης· παρὰ τοσοῦτον\nἦλθον διαδρᾶναι· καὶ ἀναδησάμενοι τὴν\nναῦν ἀλύσει ῥοδίνῃ κατέπλεον. ἡ μὲν οὖν Ἑλένη\nἐδάκρυέν τε καὶ ᾐσχύνετο κἀνεκαλύπτετο, τοὺς\nδὲ ἀμφὶ τὸν Κινύραν ἀνακρίνας πρότερον ὁ Ῥαδάμανθυς,\nεἴ τινες καὶ ἄλλοι αὐτοῖς συνίσασιν, ὡς\nοὐδένα εἶπον, ἐκ τῶν αἰδοίων δήσας ἀπέπεμψεν\nἐς τὸν τῶν ἀσεβῶν χῶρον μαλάχῃ πρότερον\nμαστιγωθέντας.\nἐψτηφίσαντο δὲ καὶ ἡμᾶς ἐμπροθέσμως 27\nἐκπέμπειν ἐκ τῆς νήσου, τὴν ἐπιοῦσαν\nἡμέραν μόνην ἐπιμείναντας.\nἘνταῦθα δὴ ἐγὼ ἐποτνιώμην τε καὶ ἐδάκρυον\nοἷα ἔμελλον ἀγαθὰ καταλιπὼν αὖθις πλανηθήσεσθαι.\nαὐτοὶ μέντοι παρεμυθοῦντο λέγοντες οὐ\nπολλῶν ἐτῶν ἀφίξεσθαι πάλιν ὡς αὐτούς, καί\nμοι ἤδη εἰς τοὐπιὸν θρόνον τε καὶ κλισίαν ἐπεδείκνυσαν\nπλησίον τῶν ἀρίστων. ἐγὼ δὲ προσελθὼν\nτῷ Ῥαδαμάνθυι πολλὰ ἱκέτευον εἰπεῖν τὰ μέλλοντα\nκαὶ ὑποδεῖξαί μοι τὸν πλοῦν. ὁ δὲ ἔφασκεν\nἀφίξεσθαι μὲν εἰς τὴν πατρίδα πολλὰ πρότερον\nπλανηθέντα καὶ κινδυνεύσαντα, τὸν δὲ χρόνον\nοὐκέτι τῆς ἐπανόδου προσθεῖναι ἠθέλησεν· ἀλλὰ\nδὴ καὶ δεικνὺς τὰς πλησίον νήσους—ἐφσουτο\nδὲ πέντε τὸν ἀριθμόν, ἄλλη δὲ ἕκτη πόρρωθεν—\nταύτας μὲν εἶναι ἔφασκεν τῶν ἀσεβῶν, τὰς\nπλησίον, Ἀφʼ ὧν, ἔφη, ἤδη τὸ πολὺ πῦρ ὁρᾶς\nκαιόμενον, ἕκτη δὲ ἐκείνη τῶν ὀνείρων ἡ πόλις·\nμετὰ ταύτην δὲ ἡ τῆς Καλυψοῦς νῆσος, ἀλλʼ\n\n\nοὐδέπω σοι φαίνεται. ἐπειδὰν δὲ ταύτας παραπλεύσῃς,\nτότε δὴ ἀφίξῃ εἰς τὴν μεγάλην ἤπειρον\nτὴν ἐναντίαν τῇ ὑφʼ ὑμῶν 1 κατοικουμένῃ· ἐνταῦθα\nδὴ πολλὰ παθὼν καὶ ποικίλα ἔθνη διελθὼν καὶ\nἀνθρώποις ἀμίκτοις ἐπιδημήσας χρόνῳ ποτὲ ἥξεις\nεἰς τὴν ἑτέραν ἤπειρον.\nΤοσαῦτα εἶπεν, καὶ ἀνασπάσας ἀπὸ τῆς 28\nγῆς μαλάχης ῥίζαν ὤρεξέν μοι, ταύτῃ κελεύσας\nἐν τοῖς μεγίστοις κινδύνοις προσεύχεσθαι· παρῄνεσε\nδὲ εἰ καί ποτε ἀφικοίμην ἐς τήνδε τὴν γῆν,\nμήτε πῦρ μαχαίρᾳ σκαλεύειν μήτε θέρμους\nἐσθίειν μήτε παιδὶ ὑπὲρ τὰ ὀκτωκαίδεκα ἔτη\nπλησιάζειν· τούτων γὰρ ἄν μεμνημένον ἐλπίδας\nἔχειν τῆς εἰς τὴν νῆσον ἀφίξεως.\nΤότε μὲν οὖν τὰ περὶ τὸν πλοῦν παρεσκευασάμην,\nκαὶ ἐπεὶ καιρὸς ἦν, συνειστιώμην αὐτοῖς.\nτῇ δὲ ἐπιούσῃ ἐλθὼν πρὸς Ὅμηρον τὸν ποιητὴν\nἐδεήθην αὐτοῦ ποιῆσαί μοι δίστιχον ἐπίγραμμα·\nκαὶ ἐπειδὴ ἐποίησεν, στήλην βηρύλλου λίθου\nἀναστήσας ἐπέγραψα πρὸς τῷ λιμένι. τὸ δὲ\nἐπίγραμμα ἢν τοιόνδε·\nΛουκιανὸς τάδε πάντα φίλος μακάρεσσι θεοῖσινεἶδέ τε καὶ πάλιν ἦλθε φίλην ἐς πατρίδα γαῖαν.\nμείνας δὲ κἀκείνην τὴν ἡμέραν, τῇ ἐπιούσῃ 29\nἀνηγόμην τῶν ἡρώων παραπεμπόντων. ἔνθα μοι\nκαὶ Ὀδυσσεὺς προσελθὼν λάθρᾳ τῆς Πηνελόπης\nδίδωσιν ἐπιστολὴν εἰς Ὠγυγίαν τὴν νῆσον Καλυψοῖ\nκομίζειν. συνέπεμψε δέ μοι ὁ Ῥαδάμανθυς\nτὸν πορθμέα Ναύπλιον, ἵν᾿  ἐὰν καταχθῶμεν\n\n\n\nἐς τὰς νήσους, μηδεὶς ἡμᾶς συλλάβῃ ἅτε κατ᾿\nἄλλην ἐμπορίαν καταπλέοντας.\nἘπεὶ δὲ τὸν εὐώδη ἀέρα προϊόντες παρεληλύθειμεν,\nαὐτίκα ἡμᾶς ὀσμή τε δεινὴ διεδέχετο οἷον\nἀσφάλτου καὶ θείου καὶ πίττης ἅμα καιομμένων,\nκαὶ κνῖσα δὲ πονηρὰ καὶ ἀφόρητος ὥσπερ ἀπὸ\nἀνθρώπων ὀπτωμένων, καὶ ὁ ἀὴρ ζοφερὸς καὶ\nὀμιχλώδης, καὶ κατέσταζεν ἐξ αὐτοῦ δρόσος πιττίνη·\nἠκούομεν δὲ καὶ μαστίγων ψόφον καὶ\nοἰμωγὴν ἀνθρώπων πολλῶν.\nταῖς μὲν οὖν 30\nἄλλαις οὐ προσέσχομεν, ἧς δὲ ἐπέβημεν, τοιάδε\nἦν· κύκλῳ μὲν πᾶσα κρημνώδης καὶ ἀπόξυρος, πέτραις\nκαὶ τράχωσι κατεσκληκυῖα, δένδρον δ᾿ οὐδὲν\nοὐδὲ ὕδωρ ἐνῆν· ἀνερπύσαντες δὲ ὅμως κατὰ τοὺς\nκρημνοὺς προῇμεν διά τινος ἀκανθώδους καὶ\nσκολόπων μεστῆς ἀτραποῦ, πολλὴν ἀμορφίαν τῆς\nχώρας ἐχούσης. ἐλθόντες δὲ ἐπὶ τὴν εἱρκτὴν καὶ\nτὸ κολαστήριον, πρῶτα μὲν τὴν φύσιν τοῦ τόπου\nἐθαυμάζομεν· τὸ μὲν γὰρ ἔδαφος αὐτὸ μαχαίραις\nκαὶ σκόλοψι πάντῃ ἐξηνθήκει, κύκλῳ δὲ ποταμοὶ\nπεριέρρεον, ὁ μὲν βορβόρου, ὁ δὲ δεύτερος αἵματος,\nὁ δὲ ἔνδον πυρός, πάνυ μέγας οὗτος καὶ ἀπέρατος,\nκαὶ ἔρρει ὥσπερ ὕδωρ καὶ ἐκυματοῦτο ὥσπερ\nθάλαττα, καὶ ἰχθῦς δὲ εἶχεν πολλούς, τοὺς μὲν\nδαλοῖς προσεοικότας, τοὺς δὲ μικροὺς ἄνθραξι\nπεπυρωμένοις· ἐκάλουν δὲ αὐτοὺς λυχνίσκους.\nεἴσοδος δὲ μία στενὴ διὰ πάντων ἦν, καὶ 31\nπυλωρὸς ἐφειστήκει Τίμων ὁ Ἀθηναῖος. παρελθόντες\nδὲ ὅμως τοῦ Ναυπλίου καθηγουμένου\nἑωρῶμεν κολαζομένους πολλοὺς μὲν βασιλέας,\nπολλοὺς δὲ καὶ ἰδιώτας, ὧν ἐνίους καὶ ἐγνωρίζομεν·\nεἴδομεν δὲ καὶ τὸν Κινύραν καπνῷ ὑποτυφόμενον·\n\n\nἐκ τῶν αἰδοίων ἀπηρτημένον. προσετίθεσαν δὲ οἱ\nπεριηγηταὶ καὶ τοὺς ἑκάστων βίους καὶ τὰς ἁμαρ·\nτίας ἐφʼ αἷς κολάζονται· καὶ μεγίστας ἀπασῶν\nτιμωρίας ὑπέμενον οἱ ψευσάμενοί τι παρὰ τὸν\nβίον καὶ οἱ μὴ τὰ ἀληθῇ συγγεγραφότες, ἐν οἷς\nκαὶ Κτησίας ὁ Κνίδιος ἢν καὶ Ἡρόδοτος καὶ ἄλλοι\nπολλοί. τούτους οὖν ὁρῶν ἐγὼ χρηστὰς εἶχον\nεἰς τοὐπιὸν τὰς ἐλπίδας· οὐδὲν γὰρ ἐμαυτῷ ψεῦδος\nεἰπόντι συνηπιστάμην.\nταχέως οὖν ἀναστρέψας 32\nἐπὶ τὴν ναῦν—οὐ γὰρ ἐδυνάμην φέρειν τὴν ὄψιν\n—ἀσπασάμενος τὸν Ναύπλιον ἀπέπλευσα.\nΚαὶ μετʼ ὀλίγον ἐφαίνετο πλησίον ἡ τῶν ὀνείρων\nνῆσος, ἀμυδρὰ καὶ ἀσαφὴς ἰδεῖν· εἶχε δὲ καὶ αὐτή\nτι τοῖς ὀνείροις παραπλήσιον· ὑπεχώρει γὰρ\nπροσιόντων ἡμῶν καὶ ὑπέφευγε καὶ πορρωτέρω\nὑπέβαινε. καταλαβόντες δέ ποτε αὐτὴν καὶ εἰσπλεύσαντες\nεἰς τὸν Ὕπνον λιμένα προσαγορευόμενον\nπλησίον τῶν πυλῶν τῶν ἐλεφαντίνων, ᾗ τὸ\nτοῦ Ἀλεκτρυόνος ἱερόν ἐστιν, περὶ δείλην ὀψίαν\nἀπεβαίνομεν· παρελθόντες δὲ ἐς τὴν πόλιν πολλοὺς\nὀνείρους καὶ ποικίλους ἑωρῶμεν. πρῶτον δὲ\nβούλομαι περὶ τῆς πόλεως εἰπεῖν, ἐπεὶ μηδὲ\nἀλγῳ τινὶ γέγραπται περὶ αὐτῆς, ὃς δὲ καὶ μόνος\nἐπεμνήσθη Ὅμηρος, οὐ πάνυ ἀκριβῶς συνέγραψεν.\nκύκλῳ μὲν περὶ πᾶσαν αὐτὴν ὕλη 33\nἀνέστηκεν, τὰ δένδρα δέ ἐστι μήκωνες ὑψηλαὶ\nκαὶ μανδραγόραι καὶ ἐπʼ αὐτῶν πολύ τι πλῆθος\nνυκτερίδων· τοῦτο γὰρ μόνον ἐν τῇ νήσῳ γίνεται\nὄρνεον. ποταμὸς δὲ παραρρεῖ πλησίον ὁ ὑπʼ\nαὐτῶν καλούμενος Νυκτίπορος, καὶ πηγαὶ δύο\nπαρὰ τὰς πύλας· ὀνόματα καὶ ταύταις, τῇ μὲν\n\n\nΝήγρετος, τῇ δὲ Παννυχία. ὁ περίβολος δὲ τῆς\nπόλεως ὑψηλός τε καὶ ποικίλος, ἴριδι τὴν χρόαν\nὁμοιότατος· πύλαι μέντοι ἔπεισιν οὐ δύο, καθάπερ\nὍμηρος εἴρηκεν, ἀλλὰ τέσσαρες, δύο μὲν πρὸς τὸ\nτῆς Βλακείας πεδίον ἀποβλέπουσαι, ἡ μέν σιδηρᾶ,\nἡ δὲ ἐκ κεράμου πεποιημένη, καθʼ ἂς ἐλέγοντο\nἀποδημεῖν αὐτῶν οἵ τε φοβεροὶ καὶ φονικοὶ καὶ\nἀπηνεῖς, δύο δὲ πρὸς τὸν λιμένα καὶ τὴν θάλατταν,\nἡ μὲν κερατίνη, ἡ δὲ καθʼ ἢν ἡμεῖς παρήλθομεν\nἐλεφαντίνη. εἰσιόντι δὲ εἰς τὴν πόλιν ἐν\nδεξιῇ μέν ἐστι τὸ Νυκτῷον—σέβουσι γὰρ θεῶν\nταύτην μάλιστα καὶ τὸν Ἀλεκτρυόνα· ἐκείνῳ δὲ\nπλησίον τοῦ λιμένος τὸ ἱερὸν πεποίηται—ἐν ἀρι—\nστερᾷ δὲ τὰ τοῦ Ὕπνου βασίλεια. πὗτος γὰρ δὴ\nἄρχει παῤ αὐτοῖς σατράπας δύο καὶ ὑπάρχους\nπεποιημένος, Ταραξίωνά τε τὸν Ματαιογένους καὶ\nΠλουτοκλέα τὸν Φαντασίωνος. ἐν μέσῃ δὲ τῇ\nἀγορᾷ πηγή τίς ἐστιν, ἢν καλοῦσι Καρεῶτιν· καὶ\nπλησίον ναοὶ δύο, Ἀπάτης καὶ Ἀληθείας· ἔνθα\nκαὶ τὸ ἄδυτόν ἐστιν αὐτοῖς καὶ τὸ μαντεῖον, οὗ\nπροειστήκει προφητεύων Ἀντιφῶν ὁ τῶν ὀνείρων\nὑποκριτής, ταύτης παρὰ τοῦ Ὑπνου λαχὼν τῆς\nτιμῆς.\nαὐτῶν μέντοι τῶν ὀνείρων οὔτε φύσις 34\nοὔτε ἰδέα ἡ αὐτή, ἀλλʼ οἱ μὲν μακροὶ ἦσαν καὶ\nκαλοὶ καὶ εὐειδεῖς, οἱ δὲ μικροὶ καὶ ἄμορφοι, καὶ\nοἱ μὲν χρύσεοι, ὡς ἐδόκουν, οἱ δὲ ταπεινοί τε καὶ\nεὐτελεῖς. ἦσαν δʼ ἐν αὐτοῖς καὶ πτερωτοί τινες\nκαὶ τερατώδεις, καὶ ἄλλοι καθάπερ ἐς πομαπὴν\nδιεσκευασμένοι, οἱ μὲν ἐς βασιλέας, οἱ δὲ ἐς θεούς,\nοἱ δὲ εἰς ἄλλα τοιαῦτα κεκοσμημένοι. πολλοὺς\nδὲ αὐτῶν καὶ ἐγνωρίσαμεν, πάλαι παῤ ἡμῖν\nἑωρακότες, οἳ δὴ καὶ προσήεσαν καὶ ἠσπάζοντο\n\n\nὡς ἂν καὶ συνήθεις ὑπάρχοντες, καὶ παραλαβόντες\nἡμᾶς καὶ κατακοιμίσαντες πάνυ λαμπρῶς καὶ\nδεξιῶς ἐξένιζον, τήν τε ἄλλην ὑποδοχὴν μεγαλοπρεπῆ\nπαρασκευάσαντες καὶ ὑπισχνούμενοι\nβασιλέας τε ποιήσειν καὶ σατράπας. ἔνιοι δὲ\nκαὶ ἀπῆγον ἡμᾶς εἰς τὰς πατρίδας καὶ τοὺς\nοἰκείους ἐπεδείκνυον καὶ αὐθημερὸν ἐπανῆγον.\nἡμέρας μὲν οὖν τριάκοντα καὶ ἴσας νύκτας 35\nπαῤ αὐτοῖς ἐμείναμεν καθεύδοντες εὐωχούμενοι.\nἔπειτα δὲ ἄφνω βροντῆς μεγάλης καταρραγείσης\nἀνεγρόμενοι καὶ ἀναθορόντες ἀνήχθημεν\nἐπισιτισάμενοι.\nΤριταῖοι δ᾿ ἐκεῖθεν τῇ Ὠγυγίᾳ νήσηῳ προσσχόντες\nἀπεβαινομεν. πρότερον δ᾿ ἐγὼ λύσας\nτὴν ἐπιστολὴν ἀνεγίνωσκον τὰ γεγραμμένα. ἦν\nδὲ τοιάδε· Ὀδυσσεὺς Καλυψοῖ χαίρειν. Ἴσθι\nμε, ὡς τὰ πρῶτα ἐξέπλευσα παρὰ σοῦ τὴν σχεδίαν\nκατασκευασάμενος, ναυαγίᾳ χρησάμενον μόλις\nὑπὸ Λευκοθέας διασωθῆναι εἰς τὴν τῶν Φαιάκων\nχώραν, ὑφ᾿ ὧν ἐς τὴν οἰκείαν ἀποπεμφθεὶς κατέλαβον\nπολλοὺς τῆς γυναικὸς μνηστῆρας ἐν τοῖς\nἡμετέροις τρυφῶντας· ἀποκτείνας δὲ ἅπαντας ὑπὸ\nΤηλεγόνου ὕστερον τοῦ ἐκ Κίρκης μοι γενομένοιυ\nἀνῃρέθην, καὶ νῦν εἰμι ἐν τῇ Μακάρων νήσῳ πάνυ\nμετανοῶν ἐπὶ τῷ καταλιπεῖν τὴν παρὰ σοὶ δίαιταν\nκαὶ τὴν ὑπὸ σοῦ προτεινομένην ἀθανασίαν. ἢν\nοὖν καιροῦ λάβωμαι, ἀποδρὰς ἀφίξομαι πρὸς σέ.\nταῦτα μὲν ἐδήλου ἡ ἐπιστολή, καὶ περὶ ἡμῶν,\nὅπως ξενισθῶμεν.\nἐγὼ δὲ προελθὼν ὀλίγον 36\nἀπὸ τῆς θαλάσσης εὗρον τὸ σπήλαιον τοιοῦτον\nοἷον Ὅμηρος εἶπεν, καὶ αὐτὴν ταλασιουργοῦσαν.\n\n\nὡς δὲ τὴν ἐπιστολὴν ἔλαβεν καὶ ἐπελέξατο,\nπρῶτα μὲν ἐπὶ πολὺ ἐδάκρυεν, ἔπειτα δὲ παρεκάλει\nἡμᾶς ἐπὶ ξένια καὶ εἱστία λαμπρῶς καὶ περὶ τοῦ\nὈδυσσέως ἐπυνθάνετο καὶ περὶ τῆς Πηνελόπης,\nὁποία τε εἴη τὴν ὄψιν καὶ εἰ σωφρονοίη, καθάπερ\nὈδυσσεὺς πάλαι περὶ αὐτῆς ἐκόμπαζεν· καὶ ἡμεῖς\nτοιαῦτα ἀπεκρινάμεθα, ἐξ ὧν εἰκάζομεν εὐφρανεῖσθαι\nαὐτήν.\nΤότε μὲν οὖν ἀπελθόντες ἐπὶ ναῦν πλησίον ἐπὶ\nτῆς ᾐόνος ἐκοιμήθημεν. ἔωθεν δὲ ἀνηγόμεθα 37\nσφοδρότερον κατιόντος τοῦ πνεύματος· καὶ δὴ\nχειμασθέντες ἡμέρας δύο τῇ τρίτῃ περιπίπτομεν\nτοῖς Κολοκυνθοπειραταῖς. ἄνθρωποι δέ εἰσιν οὗτοι\nἄγριοι ἐκ τῶν πλησίον νήσων λῃστεύοντες τοὺς\nπαραπλέοντας. τὰ πλοῖα δὲ ἔχουσι μεγάλα\nκολοκύνθινα τὸ μῆκος πήχεων ἑξήκοντα· ἐπειδὰν\nγὰρ ξηράνωσι τὴν κολόκυνθαν, κοιλάναντες αὐτὴν\nκαὶ ἐξελόντες τὴν ἐντεριώνην ἐμπλέουσιν, ἱστοῖς\nμὲν χρώμενοι καλαμίνοις, ἀντὶ δὲ τῆς ὀθόνης τῷ\nφύλλῳ τῆς κολοκύνθης. προσβαλόντες οὖν ἡμῖν\nἀπὸ δύο πληρωμάτων ἐμάχοντο καὶ πολλοὺς\nκατετραυμάτιζον βάλλοντες ἀντὶ λίθων τῷ σπέρματι\nτῶν κολοκυνθῶν. ἀγχωμάλως δὲ ἐπὶ πολὺ\nναυμαχοῦντες περὶ μεσημβρίαν εἴδομεν κατόπιν\nτῶν Κολοκυνθοπειρατόῶν προσπλέοντας τοὺς Καρυοναύτας.\nπολέμιοι δὲ ἦσαν ἀλλήλοις, ὡς ἔδειξαν·\nἐπεὶ γὰρ κἀκεῖνοι ᾔσθοντο αὐτοὺς ἐπιόντας, ἡμῶν\nμὲν ὠλιγώρησαν, τραπόμενοι δὲ ἐπʼ ἐκείνους ἐναυμάχουν.\nἡμεῖς δὲ ἐν τοσούτῳ ἐπάραντες τὴν 38\nὀθόνην ἐφεύγομεν ἀπολιπόντες αὐτοὺς μαχομένους,\nκαὶ δῆλοι ἦσαν κρατήσοντες οἱ Καρυοναῦται ἅτε\n\n\nκαὶ πλείους—πεντε γὰρ εἶχον πληρώματα—καὶ\nἀπὸ ἰσχυροτέρων νεῶν μαχόμενοι· τὰ γὰρ πλοῖα\nἦν αὐτοῖς κελύφη καρύων ἡμίτομα, κεκενωμενα,\nμέγεθος δὲ ἑκάστου ἡμιτόμου εἰς μῆκος ὀργυιαὶ\nπεντεκαίδεκα.\nἘπεὶ δὲ ἀπεκρύψαμεν αὐτούς, ἰώμεθα τοὺς\nτραυματίας, καὶ τὸ λοιπὸν ἐν τοῖς ὅπλοις ὡς ἐπίπαν\nἦμεν, ἀεί τινας ἐπιβουλὰς προσδεχόμενοι· οὐ\nμάτην.\nοὔπω γοῦν ἐδεδύκει ὁ ἥλιος, καὶ ἀπό 39\nτινος ἐρήμου νήσου προσήλαυνον ἡμῖν ὅσον εἴκοσι\nἄνδρες ἐπὶ δελφίνων μεγάλων ὀχούμενοι, λῃσταὶ\nκαὶ οὗτοι· καὶ οἱ δελφῖνες αὐτοὺς ἔφερον ἀσφαλῶς,\nκαὶ ἀναπηδῶντες ἐχρεμέτιζον ὥσπερ ἵπποι.\nἐπεὶ δὲ πλησίον ἦσαν, διαστάντες οἱ μὲν ἔνθεν,\nοἱ δὲ ἔνθεν ἔβαλλον ἡμᾶς σηπίαις ξηραῖς καὶ\nὀφθαλμοῖς καρκίνων. τοξευόντων δὲ καὶ ἡμῶν\nκαὶ ἀκοντιζόντων οὐκέτι ὑπέμενον, ἀλλὰ τρωθέντες\nοἱ πολλοὶ αὐτῶν πρὸς τὴν νῆσον κατέφυγον.\nΠερὶ δὲ τὸ μεσονύκτιον γαλήνης οὔσης 40\nἐλάθομεν προσοκείλαντες ἀλκυονος καλιᾷ παμμεγέθει·\nσταδίων γοῦν ἦν αὕτη ἑξήκοντα τὸ\nπερίμετρον. ἐπέπλεεν δὲ ἡ ἀλκυὼν τὰ ᾠὰ θάλπουσα\nοὐ πολὺ μείων τῆς καλιᾶς. καὶ δή ἀναπταμένη\nκροῦ μὲν κατέδυσε τὴν ναῦν τῷ ἀνέμῳ\nτῶν πτερῶν. ᾤχετο δʼ οὖν φεύγουσα γοεράν τινα\nφωνὴν προϊεμένη. ἐπιβάντες δὲ ἡμεῖς ἡμέρας\nἤδη ὑποφαινούσης ἐθεώμεθα τὴν καλιὰν σχεδίᾳ\nμεγάλῃ προσεοικυῖαν ἐκ δένδρων μεγάλων συμπεφορημένην·\nἐπῆν δὲ καὶ ᾠὰ πεντακόσια, ἕκαστον\nαὐτῶν Χίου πίθου περιπληθέστερον. ἤδη\nμέντοι καὶ οἱ νεοττοὶ ἔνδοθεν ἐφαίνοντο καὶ\nἔκρωζον. πελίκεσιν γοῦν διακόψαντες ἓν τῶν\n\n\nᾠῶν νεοττὸν ἄπτερον ἐξεκολάψαμεν εἴκοσι γυπῶν\nἁδρότερον.\nἘπεὶ δὲ πλέοντες ἀπείχομεν τῆς καλιᾶς ὅσον 41\nσταδίους διακοσίους, τέρατα ἡμῖν μεγάλα καὶ\nθαυμαστὰ ἐπεσήμανεν· ὅ τε γὰρ ἐν τῇ πρύμνῃ\nχηνίσκος ἄφνω ἐπτερύξατο καὶ ἀνεβόησεν, καὶ ὁ\nκυβερνήτης ὁ Σκίνθαρος φαλακρὸς ἤδη ὢν ἀνεκόμησεν,\nκαὶ τὸ πάντων δὴ παραδοξότατον, ὁ γὰρ\nἱστὸς τῆς νεῶς ἐξεβλάστησεν καὶ κλάδους ἀνεφυσεν\nκαὶ ἐπὶ τῷ ἄκρῳ ἐκαρποφόρησεν, ὁ δὲ\nκαρπὸς ἢν σῦκα καὶ σταφυλὴ μέλαινα, οὔπω\nπέπειρος. ταῦτα ἰδόντες ὡς εἰκὸς ἐταράχθημεν\nκαὶ ηὐχόμεθα τοῖς θεοῖς διὰ τὸ ἀλλόκοτον τοῦ\nφαντάσματος.\nοὔπω δὲ πεντακοσίους σταδίους 42\nδιελθόντες εἴδομεν ὕλην μεγίστην καὶ λάσιον\nπιτύων καὶ κυπαρίττων. καὶ ἡμεῖς μὲν εἰκάσαμεν\nἤπειρον εἶναι· τὸ δʼ ἦν πέλαγος ἄβυσσον ἀρρίζοις\nδένδροις καταπεφυτευμένον· εἱστήκει δὲ τὰ δένδρα\nὅμως ἀκίνητα, ὀρθὰ καθάπερ ἐπιπλέοντα. πλησιάσαντες\nοὖν καὶ τὸ πᾶν κατανοήσαντες ἐν\nἀπόρῳ εἰχόμεθα τί χρὴ δρᾶν· οὔτε γὰρ διὰ\nτῶν δένδρων πλεῖν δυνατὸν ἦν—πυκνὰ γὰρ καὶ\nπροσεχῇ ὑπῆρχεν — οὔτε ἀναστρέφειν ἐδόκει\nῥᾴδιον· ἐγὼ δὲ ἀνελθὼν ἐπὶ τὸ μέγιστον δένδρον\nἀπεσκόπουν1 τὰ ἐπέκεινα ὅπως ἔχοι, καὶ ἑώρων\nἐπὶ σταδίους μὲν πεντήκοντα ἡ ὀλίγῳ πλείους\nτὴν ὕλην οὖσαν, ἔπειτα δὲ αὖθις ἕτερον ὠκκεανὸν\nἐκδεχόμενον. καὶ δὴ ἐδόκει ἡμῖν ἀναθεμένους\n\n\n\nτὴν ναῦν ἐπὶ τὴν κόμην τῶν δένδρων—πυκνὴ δὲ\nἦν—ὑπερβιβάσαι, εἰ δυναίμεθα, εἰς τὴν θάλατταν\nτὴν ἑτέραν· καὶ οὕτως ἐποιοῦμεν. ἐκδήσαντες γὰρ\nαὐτὴν κάλῳ μεγάλῳ καὶ ἀνελθόντες ἐπὶ τὰ δένδρα\nμόλις ἀνιμησάμεθα, καὶ θέντες ἐπὶ τῶν κλάδων,\nπετάσαντες τὰ ἱστία καθάπερ ἐν θαλάττῃ\nἐπλέομεν τοῦ ἀνέμου προωθοῦντος ἐπισυρόμενοι·\nἔνθα δὴ καὶ τὸ Ἀντιμάχου τοῦ ποιητοῦ ἔπος\nἐπεισῆλθέ με—φησὶν γάρ που κἀκεῖνος·\nΤοῖσιν δʼ ὑλήεντα διὰ πλόον ἐρχομένοισιν.\nΒιασάμενοι δὲ ὅμως τὴν ὕλην ἀφικόμεθα ἐς 43\nτὸ ὕδωρ, καὶ πάλιν ὁμοίως καθέντες 1 τὴν ναῦν\nἐπλέομεν διὰ καθαροῦ καὶ διαυγοῦς ὕδατος, ἄχρι\nδὴ ἐπέστημεν χάσματι μεγάλῳ ἐκ τοῦ ὕδατος\nδιεστῶτος γεγενημένῳ, καθάπερ ἐν τῇ γῇ πολλάκις\nὁρῶμεν ὑπὸ σεισμῶν γενόμενα διαχωρίσματα. ἡ\nμὲν οὖν ναῦς καθελόντων ἡμῶν τὰ ἱστία οὐ ῥᾳδίως\nἔστη παρʼ ὀλίγον ἐλθοῦσα κατενεχθῆναι. ὑπερκύψαντες\nδὲ ἡμεῖς ἑωρῶμεν βάθος ὅσον σταδίων\nχιλίων μάλα φοβερὸν καὶ παράδοξον· εἱστήκει\nγὰρ τὸ ὕδωρ ὥσπερ μεμερισ μένον· περιβλέποντες\nδὲ ὁρῶμεν κατὰ δεξιὰ οὐ πάνυ πόρρωθεν γέφυραν\nἐπεζευγμένην ὕδατος συνάπτοντος τὰ πελάγη\nκατὰ τὴν ἐπιφάνειαν, ἐκ τῆς ἑτέρας θαλάττης εἰς\nτὴν ἑτέραν διαρρέοντος. προσελάσαντες οὖν ταῖς\nκώπαις κατʼ ἐκεῖνο παρεδράμομεν καὶ μετὰ πολλῆς\nἀγωνίας ἐπεράσαμεν οὔποτε προσδοκήσαντες.\nἘντεῦθεν ἡμας ὑπεδέχετο πέλαγος προσηνὲς 44\nκαὶ νῆσος οὐ μεγάλη, εὐπρόσιτος, συνοικουμένη·\nἐνέμοντο δὲ αὐτὴν ἄνθρωποι ἄγριοι, Βουκέφαλοι,\n\n\n\nκέρατα ἔχοντες, οἶον παῤ ἡμῖν τὸν Μινώταυρον\nἀναπλάττουσιν. ἀποβάντες δὲ προῄειμεν ὑδρευσόμενοι\nκαὶ σιτία ληψόμενοι, εἴ ποθεν δυνηθείημεν·\nοὐκέτι γὰρ εἴχομεν. καὶ ὕδωρ μὲν αὐτοῦ\nπλησίον εὕρομεν, ἄλλο δὲ οὐδὲν ἐφαίνετο, πλὴν\nμυκηθμὸς πολὺς οὐ πόρρωθεν ἠκούετο. δόξαντες\nοὖν ἀγέλην εἶναι βοῶν, κατ᾿ ὀλίγον προχωροῦντες\nἐπέστημεν τοῖς ἀνθρώποις. οἱ δὲ ἰδόντες ἡμᾶς\nἐδίωκον, καὶ τρεῖς μὲν τῶν ἑταίρων λαμβάνουσιν,\nοἱ δὲ λοιποὶ πρὸς τὴν θάλατταν κατεφεύγομεν.\nεἶτα μέντοι πάντες ὁπλισάμενοι—οὐ γὰρ ἐδόκει\nἡμῖν ἀτιμωρήτους περιιδεῖν τοὺς φίλους—ἐμπίπτομεν\nτοῖς Βουκεφάλοις τὰ κρέα τῶν ἀνηρημένων\nδιαιρουμένοις· φοβήσαντες δὲ πάντας διώκομεν,\nκαὶ κτείνομέν γε ὅσον πεντήκοντα καὶ ζῶντας\nαὐτῶν δύο λαμβάνομεν, καὶ αὖθις ὀπίσω ἀναστρέφομεν\nτοὺς αἰχμαλώτους ἔχοντες. σιτίον μέντοι\nοὐδὲν εὕρομεν. οἱ μὲν οὖν ἄλλοι παρῄνουν ἀποσφάττειν\nτοὺς εἰλημμένους, ἐγὼ δὲ οὐκ ἐδοκίμαζον,\nἀλλὰ δήσας ἐφύλαττον αὐτούς, ἄχρι δὴ ἀφίκοντο\nπαρὰ τῶν Βουκεφάλων πρέσβεις ἀπαιτοῦντες ἐπὶ\nλύτροις τοὺς συνειλημμένους· συνίεμεν γὰρ αὐτῶν\nδιανευόντων καὶ γοερόν τι μυκωμένων ὥσπερ\nἱκετευόντων. τὰ λύτρα δὲ ἦν τυροὶ πολλοὶ καὶ\nἰχθύες ξηροὶ καὶ κρόμμυα καὶ ἔλαφοι τέτταρες,\nτρεῖς ἑκάστη πόδας ἔχουσα, δύο μὲν τοὺς ὀπίσω,\nοἱ δὲ πρόσω συνεπεφύκεσαν. ἐπὶ τούτοις ἀποδόντες\nτοὺς συνειλημμένους καὶ μίαν ἡμέραν\nἐπιμείναντες ἀνήχθημεν.\nἬδη δὲ ἰχθύες τε ἡμῖν ἐφαίνοντο καὶ ὄρνεα 45\nπαρεπέτετο καὶ ἄλλʼ ὁπόσα γῆς πλησίον οὔσης\nσημεῖα προφαίνεται. μετʼ ὀλίγον δὲ καὶ ἄνδρας\n\n\nεἴδομεν καινῷ τῳ τρόπῳ ναυτιλίας χρωμένους·\nαὐτοὶ γὰρ καὶ ναῦται καὶ νῆες ἦσαν. λέξω δὲ τοῦ\nπλοῦ τὸν τρόπον· ὕπτιοι κείμενοι ἐπὶ τοῦ ὕδατος\nὀρθώσαντες τὰ αἰδοῖα—μεγάλα δὲ φέρουσιν—ἐξ\nαὐτῶν ὀθόνην πετάσαντες καὶ ταῖς χερσὶν τοὺς ποδεῶνας\nκατέχοντες ἐμπίπτοντος τοῦ ἀνέμου ἔπλεον.\nἄλλοι δὲ μετὰ τούτους ἐπὶ φελλῶν καθήμενοι\nζεύξαντες δύο δελφῖνας ἤλαυνόν τε καὶ ἡνιόχουν·\nοἱ δὲ προιόντες ἐπεσύροντο τοὺς φελλούς. οὗτοι\nἡμᾶς οὔτε ἠδίκουν οὕτε ἔφευγον, ἀλλʼ ἤλαυνον\nἀδεῶς τε καὶ εἰρηνικῶς τὸ εἶδος τοῦ ἡμετέρου\nπλοίου θαυμάζοντες καὶ πάντοθεν\nπερισκοποῦντες.\nἙσπέρας δὲ ἤδη προσήχθημεν νήσῳ οὐ μεγάλῃ· 46\nκατῳκεῖτο δὲ ὑπὸ γυναικῶν, ὡς ἐνομίζομεν,\nἘλλάδα φωνὴν προιεμένων· προσήεσαν\nγὰρ καὶ ἐδεξιοῦντο καὶ ἠσπάζοντο, πάνυ ἑταιρικῶς\nκεκοσμημέναι καὶ καλαὶ πᾶσαι καὶ νεάνιδες,\nποδήρεις τοὺς χιτῶνας ἐπισυρόμεναι. ἡ μὲν οὖν\nνῆσος ἐκαλεῖτο Καβαλοῦσα,1 ἡ δὲ πόλις αὐτὴ\nὙδαμαρδία. λαβοῦσαι δʼ οὖν ἡμᾶς αἱ γυναῖκες\nἑκάστη πρὸς ἑαυτὴν ἀπῆγεν καὶ ξένον ἐποιεῖτο.\nἐγὼ δὲ μικρὸν ἀποστὰς—οὐ γὰρ χρηστὰ ἐμαντευόμην—ἀκριβέστερόν\nτε περιβλέπων ὁρῶ πολλῶν\nἀνθρώπων ὀστᾶ καὶ κρανία κείμενα. καὶ τὸ μὲν\nβοὴν ἱστάναι καὶ τοὺς ἑταίρους συγκαλεῖν καὶ ἐς\nτὰ ὅπλα χωρεῖν οὐκ ἐδοκίμαζον. προχειρισάμενος\nδὲ τὴν μαλάχην πολλὰ ηὐχόμην αὐτῇ διαφυγεῖν\nἐκ τῶν παρόντων κακῶν· μετʼ ὀλίγον δὲ τῆς\nξένης διακονουμένης εἶδον τὰ σκέλη οὐ γυναικός,\nἀλλʼ ὄνου ὁπλάς· καὶ δὴ σπασάμενος τὸ ξιφος\n\n\n\nσυλλαμβάνω τε αὐτὴν καὶ δήσας περὶ τῶν ὅλων\nἀνέκρινον. ἡ δέ, ἄκουσα μέν, εἶπεν δὲ ὅμως,\nαὐτὰς μὲν εἶναι θαλαττίους γυναῖκας Ὀνοσκελέας\nπροσαγορευομένας, τροφὴν δὲ ποιεῖσθαι τοὺς\nἐπιδημοῦντας ξένους. ἐπειδὰν γάρ, ἔφη, μεθύσωμεν\nαὐτούς, συνευνηθεῖσαι κοιμωμένοις ἐπιχειροῦμεν.\nἀκούσας δὲ ταῦτα ἐκείνην μὲν αὐτοῦ\nκατέλιπον δεδεμένην, αὐτὸς δὲ ἀνελθὼν ἐπὶ τὸ\nτέγος ἐβόων τε καὶ τοὺς ἑταίρους συνεκάλον.\nἐπεῖ δὲ συνὴλθον, τὰ πάντα ἐμήνυον αὐτοῖς καὶ\nτά τε ὀστᾶ ἐδείκνυον καὶ ἦγον ἔσω πρὸς τὴν\nδεδεμένην· ἡ δὲ αὐτίκα ὕδωρ ἐγένετο καὶ ἀφανὴς\nἦν. ὅμως δὲ τὸ ξίφος εἰς τὸ ὕδωρ καθῆκα πειρώμενος·\nτὸ δὲ αἷμα ἐγένετο.\nΤαχέως οὖν ἐπὶ ναῦν κατελθόντες ἀπεπλεύσαμεν. 47\nκαὶ ἐπεὶ ἡμέρα ὑπηύγαζε, τήν τε ἤπειρον\nἀπεβλέπομεν εἰκάζομέν τε εἶναι τὴν ἀντιπέρας\nτῇ ὑφʼ ἡμῶν οἰκουμένῃ κειμένην. προσκυνήσαντες\nδʼ οὖν καὶ προσευξάμενοι περὶ τῶν μελλόντων\nἐσκοποῦμεν, καὶ τοῖς μὲν ἐδόκει ἐπιβᾶσιν μόνον\nαὖθις ὀπίσω ἀναστρέφειν, τοῖς δὲ τὸ μὲν πλοῖον\nαὐτοῦ καταλιπεῖν, ἀνελθόντας δὲ ἐς τὴν μεσόγαιαν\nπειραθῆναι τῶν ἐνοικούντων. ἐν ὅσῳ δὲ ταῦτα\nἐλογιζόμεθα, χειμὼν σφοδρὸς ἐπιπεσὼν καὶ\nπροσαράξας τὸ σκάφος τῷ αἰγιαλῷ διέλυσεν.\nἡμεῖς δὲ μόλις ἐξενηξάμεθα τὰ ὅπλα ἕκαστος καὶ\nεἴ τι ἄλλο οἷός τε ἦν ἁρπασάμενοι.\nΤαῦτα μὲν οὖν τὰ μέχρι τῆς ἑτέρας γῆς συνενεχθέντα\nμοι ἐν τῇ θαλάττῃ καὶ παρὰ τὸν πλοῦν ἐν\n\n\nταῖς νήσοις καὶ ἐν τῷ ἀέρι καὶ μετὰ ταῦτα ἐν τῷ\nκήτει καὶ ἐπεὶ ἐξήλθομεν, παρά τε τοῖς ἥρωσι καὶ\nτοῖς ὀνείροις καὶ τὰ τελευταῖα παρὰ τοῖς Βουκεφάλοις\nκαὶ ταῖς Ὀνοσκελέαις, τὰ δὲ ἐπὶ τῆς γῆς\nἐν ταῖς ἑξῆς βίβλοις διηγήσομαι.\n","locs":[{"loc":"urn:cts:greekLit:tlg0062.tlg012:1.1","start":0,"length":430},{"loc":"urn:cts:greekLit:tlg0062.tlg012:1.2","start":430,"length":687},{"loc":"urn:cts:greekLit:tlg0062.tlg012:1.3","start":1117,"length":795},{"loc":"urn:cts:greekLit:tlg0062.tlg012:1.4","start":1912,"length":791},{"loc":"urn:cts:greekLit:tlg0062.tlg012:1.5","start":2703,"length":628},{"loc":"urn:cts:greekLit:tlg0062.tlg012:1.6","start":3331,"length":733},{"loc":"urn:cts:greekLit:tlg0062.tlg012:1.7","start":4064,"length":1258},{"loc":"urn:cts:greekLit:tlg0062.tlg012:1.8","start":5322,"length":1015},{"loc":"urn:cts:greekLit:tlg0062.tlg012:1.9","start":6337,"length":304},{"loc":"urn:cts:greekLit:tlg0062.tlg012:1.10","start":6641,"length":861},{"loc":"urn:cts:greekLit:tlg0062.tlg012:1.11","start":7502,"length":1066},{"loc":"urn:cts:greekLit:tlg0062.tlg012:1.12","start":8568,"length":963},{"loc":"urn:cts:greekLit:tlg0062.tlg012:1.13","start":9531,"length":1309},{"loc":"urn:cts:greekLit:tlg0062.tlg012:1.14","start":10840,"length":289},{"loc":"urn:cts:greekLit:tlg0062.tlg012:1.15","start":11129,"length":632},{"loc":"urn:cts:greekLit:tlg0062.tlg012:1.16","start":11761,"length":1402},{"loc":"urn:cts:greekLit:tlg0062.tlg012:1.17","start":13163,"length":895},{"loc":"urn:cts:greekLit:tlg0062.tlg012:1.18","start":14058,"length":1218},{"loc":"urn:cts:greekLit:tlg0062.tlg012:1.19","start":15276,"length":659},{"loc":"urn:cts:greekLit:tlg0062.tlg012:1.20","start":15935,"length":814},{"loc":"urn:cts:greekLit:tlg0062.tlg012:1.21","start":16749,"length":503},{"loc":"urn:cts:greekLit:tlg0062.tlg012:1.22","start":17252,"length":1169},{"loc":"urn:cts:greekLit:tlg0062.tlg012:1.23","start":18421,"length":1103},{"loc":"urn:cts:greekLit:tlg0062.tlg012:1.24","start":19524,"length":740},{"loc":"urn:cts:greekLit:tlg0062.tlg012:1.25","start":20264,"length":650},{"loc":"urn:cts:greekLit:tlg0062.tlg012:1.26","start":20914,"length":502},{"loc":"urn:cts:greekLit:tlg0062.tlg012:1.27","start":21416,"length":299},{"loc":"urn:cts:greekLit:tlg0062.tlg012:1.28","start":21715,"length":525},{"loc":"urn:cts:greekLit:tlg0062.tlg012:1.29","start":22240,"length":1855},{"loc":"urn:cts:greekLit:tlg0062.tlg012:1.30","start":24095,"length":919},{"loc":"urn:cts:greekLit:tlg0062.tlg012:1.31","start":25014,"length":654},{"loc":"urn:cts:greekLit:tlg0062.tlg012:1.32","start":25668,"length":876},{"loc":"urn:cts:greekLit:tlg0062.tlg012:1.33","start":26544,"length":1430},{"loc":"urn:cts:greekLit:tlg0062.tlg012:1.34","start":27974,"length":1249},{"loc":"urn:cts:greekLit:tlg0062.tlg012:1.35","start":29223,"length":885},{"loc":"urn:cts:greekLit:tlg0062.tlg012:1.36","start":30108,"length":762},{"loc":"urn:cts:greekLit:tlg0062.tlg012:1.37","start":30870,"length":622},{"loc":"urn:cts:greekLit:tlg0062.tlg012:1.38","start":31492,"length":605},{"loc":"urn:cts:greekLit:tlg0062.tlg012:1.39","start":32097,"length":646},{"loc":"urn:cts:greekLit:tlg0062.tlg012:1.40","start":32743,"length":1398},{"loc":"urn:cts:greekLit:tlg0062.tlg012:1.41","start":34141,"length":593},{"loc":"urn:cts:greekLit:tlg0062.tlg012:1.42","start":34734,"length":1086},{"loc":"urn:cts:greekLit:tlg0062.tlg012:2.1","start":35820,"length":1047},{"loc":"urn:cts:greekLit:tlg0062.tlg012:2.2","start":36867,"length":1218},{"loc":"urn:cts:greekLit:tlg0062.tlg012:2.3","start":38085,"length":921},{"loc":"urn:cts:greekLit:tlg0062.tlg012:2.4","start":39006,"length":738},{"loc":"urn:cts:greekLit:tlg0062.tlg012:2.5","start":39744,"length":1367},{"loc":"urn:cts:greekLit:tlg0062.tlg012:2.6","start":41111,"length":490},{"loc":"urn:cts:greekLit:tlg0062.tlg012:2.7","start":41601,"length":323},{"loc":"urn:cts:greekLit:tlg0062.tlg012:2.8","start":41924,"length":315},{"loc":"urn:cts:greekLit:tlg0062.tlg012:2.9","start":42239,"length":177},{"loc":"urn:cts:greekLit:tlg0062.tlg012:2.10","start":42416,"length":557},{"loc":"urn:cts:greekLit:tlg0062.tlg012:2.11","start":42973,"length":703},{"loc":"urn:cts:greekLit:tlg0062.tlg012:2.12","start":43676,"length":758},{"loc":"urn:cts:greekLit:tlg0062.tlg012:2.13","start":44434,"length":549},{"loc":"urn:cts:greekLit:tlg0062.tlg012:2.14","start":44983,"length":944},{"loc":"urn:cts:greekLit:tlg0062.tlg012:2.15","start":45927,"length":568},{"loc":"urn:cts:greekLit:tlg0062.tlg012:2.16","start":46495,"length":214},{"loc":"urn:cts:greekLit:tlg0062.tlg012:2.17","start":46709,"length":972},{"loc":"urn:cts:greekLit:tlg0062.tlg012:2.18","start":47681,"length":945},{"loc":"urn:cts:greekLit:tlg0062.tlg012:2.19","start":48626,"length":616},{"loc":"urn:cts:greekLit:tlg0062.tlg012:2.20","start":49242,"length":1389},{"loc":"urn:cts:greekLit:tlg0062.tlg012:2.21","start":50631,"length":418},{"loc":"urn:cts:greekLit:tlg0062.tlg012:2.22","start":51049,"length":625},{"loc":"urn:cts:greekLit:tlg0062.tlg012:2.23","start":51674,"length":853},{"loc":"urn:cts:greekLit:tlg0062.tlg012:2.24","start":52527,"length":551},{"loc":"urn:cts:greekLit:tlg0062.tlg012:2.25","start":53078,"length":879},{"loc":"urn:cts:greekLit:tlg0062.tlg012:2.26","start":53957,"length":830},{"loc":"urn:cts:greekLit:tlg0062.tlg012:2.27","start":54787,"length":1109},{"loc":"urn:cts:greekLit:tlg0062.tlg012:2.28","start":55896,"length":715},{"loc":"urn:cts:greekLit:tlg0062.tlg012:2.29","start":56611,"length":669},{"loc":"urn:cts:greekLit:tlg0062.tlg012:2.30","start":57280,"length":752},{"loc":"urn:cts:greekLit:tlg0062.tlg012:2.31","start":58032,"length":661},{"loc":"urn:cts:greekLit:tlg0062.tlg012:2.32","start":58693,"length":697},{"loc":"urn:cts:greekLit:tlg0062.tlg012:2.33","start":59390,"length":1310},{"loc":"urn:cts:greekLit:tlg0062.tlg012:2.34","start":60700,"length":768},{"loc":"urn:cts:greekLit:tlg0062.tlg012:2.35","start":61468,"length":923},{"loc":"urn:cts:greekLit:tlg0062.tlg012:2.36","start":62391,"length":453},{"loc":"urn:cts:greekLit:tlg0062.tlg012:2.37","start":62844,"length":914},{"loc":"urn:cts:greekLit:tlg0062.tlg012:2.38","start":63758,"length":467},{"loc":"urn:cts:greekLit:tlg0062.tlg012:2.39","start":64225,"length":449},{"loc":"urn:cts:greekLit:tlg0062.tlg012:2.40","start":64674,"length":659},{"loc":"urn:cts:greekLit:tlg0062.tlg012:2.41","start":65333,"length":497},{"loc":"urn:cts:greekLit:tlg0062.tlg012:2.42","start":65830,"length":1101},{"loc":"urn:cts:greekLit:tlg0062.tlg012:2.43","start":66931,"length":771},{"loc":"urn:cts:greekLit:tlg0062.tlg012:2.44","start":67702,"length":1434},{"loc":"urn:cts:greekLit:tlg0062.tlg012:2.45","start":69136,"length":692},{"loc":"urn:cts:greekLit:tlg0062.tlg012:2.46","start":69828,"length":1408},{"loc":"urn:cts:greekLit:tlg0062.tlg012:2.47","start":71236,"length":893}]}
{"id":"urn:cts:greekLit:tlg0062.tlg012.perseus-grc2","text":"Ὠσπερ τοῖς ἀθλητικοῖς καὶ περὶ τὴν τῶν σωμάτων ἐπιμέλειαν ἀσχολουμένοις οὐ τῆς εὐεξίας μόνον οὐδὲ τῶν γυμνασίων φροντίς ἐστιν, ἀλλὰ καὶ τῆς κατὰ καιρὸν γινομένης ἀνέσεως — μέρος γοῦν τῆς ἀσκήσεως τὸ μέγιστον αὐτὴν ὑπολαμβάνουσιν — οὕτω δὴ καὶ τοῖς περὶ τοὺς λόγους ἐσπουδακόσιν ἡγοῦμαι προσήκειν μετὰ τὴν πολλὴν τῶν σπουδαιοτέρων ἀνάγνωσιν ἀνιέναι τε τὴν διάνοιαν καὶ πρὸς τὸν ἔπειτα κάματον ἀκμαιοτέραν παρασκευάζειν.\nγένοιτο δʼ ἂν ἐμμελὴς ἡ ἀνάπαυσις αὐτοῖς, εἰ τοῖς τοιούτοις τῶν ἀναγνωσμάτων ὁμιλοῖεν, ἃ μὴ μόνον ἐκ τοῦ ἀστείου τε καὶ χαρίεντος ψιλὴν παρέξει τὴν ψυχαγωγίαν, ἀλλά τινα καὶ θεωρίαν οὐκ ἄμουσον ἐπιδείξεται, οἷόν τι καὶ περὶ τῶνδε τῶν συγγραμμάτων αὐτοὺς φρονήσειν ὑπολαμβάνω· οὐ γὰρ μόνον τὸ ξένον τῆς ὑποθέσεως οὐδὲ τὸ χαρίεν τῆς προαιρέσεως ἐπαγωγὸν ἔσται αὐτοῖς οὐδʼ ὅτι ψεύσματα ποικίλα πιθανῶς τε καὶ ἐναλήθως ἐξενηνόχαμεν, ἀλλʼ ὅτι καὶ τῶν ἱστορουμένων ἕκαστον οὐκ ἀκωμῳδήτως ᾔνικται πρός τινας τῶν παλαιῶν ποιητῶν τε καὶ συγγραφέων καὶ φιλοσόφων πολλὰ τεράστια καὶ μυθώδη συγγεγραφότων οὓς καὶ ὀνομαστὶ ἂν ἔγραφον, εἰ μὴ καὶ αὐτῷ σοι ἐκ τῆς ἀναγνώσεως φανεῖσθαι ἔμελλον\nΚτησίας ὁ Κτησιόχου ὁ Κνίδιος, ὃς συνέγραψεν περὶ τῆς Ἰνδῶν χώρας καὶ τῶν παρʼ αὐτοῖς ἃ μήτε αὐτὸς εἶδεν μήτε ἄλλου ἀληθεύοντος ἤκουσεν. ἔγραψε δὲ καὶ Ἰαμβοῦλος περὶ τῶν ἐν τῇ μεγάλῃ θαλάττῃ πολλὰ παράδοξα, γνώριμον μὲν ἅπασι τὸ ψεῦδος πλασάμενος, οὐκ ἀτερπῆ δὲ ὅμως συνθεὶς τὴν ὑπόθεσιν. πολλοὶ δὲ καὶ ἄλλοι τὰ αὐτὰ τούτοις προελόμενοι συνέγραψαν ὡς δή τινας ἑαυτῶν πλάνας τε καὶ ἀποδημίας, θηρίων τε μεγέθη ἱστοροῦντες καὶ ἀνθρώπων ὠμότητας καὶ βίων καινότητας· ἀρχηγὸς δὲ αὐτοῖς καὶ διδάσκαλος τῆς τοιαύτης βωμολοχίας ὁ τοῦ Ὁμήρου Ὀδυσσεύς, τοῖς περὶ τὸν Ἀλκίνουν διηγούμενος ἀνέμων τε δουλείαν καὶ μονοφθάλμους καὶ ὠμοφάγους καὶ ἀγρίους τινὰς ἀνθρώπους, ἔτι δὲ πολυκέφαλα ζῷα καὶ τὰς ὑπὸ φαρμάκων τῶν ἑταίρων μεταβολάς, οἷα πολλὰ ἐκεῖνος πρὸς ἰδιώτας ἀνθρώπους τοὺς Φαίακας ἐτερατεύσατο.\nτούτοις οὖν ἐντυχὼν ἅπασιν, τοῦ ψεύσασθαι μὲν οὐ σφόδρα τοὺς ἄνδρας ἐμεμψάμην, ὁρῶν ἤδη σύνηθες ὂν τοῦτο καὶ τοῖς φιλοσοφεῖν ὑπισχνουμένοις· ἐκεῖνο δὲ αὐτῶν ἐθαύμασα, εἰ ἐνόμιζον λήσειν οὐκ ἀληθῆ συγγράφοντες. διόπερ καὶ αὐτὸς ὑπὸ κενοδοξίας ἀπολιπεῖν τι σπουδάσας τοῖς μεθʼ ἡμᾶς, ἵνα μὴ μόνος ἄμοιρος ὦ τῆς ἐν τῷ μυθολογεῖν ἐλευθερίας, ἐπεὶ μηδὲν ἀληθὲς ἱστορεῖν εἶχον — οὐδὲν γὰρ ἐπεπόνθειν ἀξιόλογον — ἐπὶ τὸ ψεῦδος ἐτραπόμην πολὺ τῶν ἄλλων εὐγνωμονέστερον κἂν ἓν γὰρ δὴ τοῦτο ἀληθεύσω λέγων ὅτι ψεύδομαι. οὕτω δʼ ἄν μοι δοκῶ καὶ τὴν παρὰ τῶν ἄλλων κατηγορίαν ἐκφυγεῖν αὐτὸς ὁμολογῶν μηδὲν ἀληθὲς λέγειν. γράφω τοίνυν περὶ ὧν μήτε εἶδον μήτε ἔπαθον μήτε παρʼ ἄλλων ἐπυθόμην, ἔτι δὲ μήτε ὅλως ὄντων μήτε τὴν ἀρχὴν γενέσθαι δυναμένων. διὸ δεῖ τοὺς ἐντυγχάνοντας μηδαμῶς πιστεύειν αὐτοῖς.\nὁρμηθεὶς γάρ ποτε ἀπὸ Ἡρακλείων στηλῶν καὶ ἀφεὶς εἰς τὸν ἑσπέριον ὠκεανὸν οὐρίῳ ἀνέμῳ τὸν πλοῦν ἐποιούμην. αἰτία δέ μοι τῆς ἀποδημίας καὶ ὑπόθεσις ἡ τῆς διανοίας περιεργία καὶ πραγμάτων καινῶν ἐπιθυμία καὶ τὸ βούλεσθαι μαθεῖν τί τὸ τέλος ἐστὶν τοῦ ὠκεανοῦ καί τίνες οἱ πέραν κατοικοῦντες ἄνθρωποι. τούτου γέ τοι ἕνεκα πάμπολλα μὲν σιτία ἐνεβαλόμην, ἱκανὸν δὲ καὶ ὕδωρ ἐνεθέμην, πεντήκοντα δὲ τῶν ἡλικιωτῶν προσεποιησάμην τὴν αὐτὴν ἐμοὶ γνώμην ἔχοντας, ἔτι δὲ καὶ ὅπλων πολύ τι πλῆθος παρεσκευασάμην καὶ κυβερνήτην τὸν ἄριστον μισθῷ μεγάλῳ πείσας παρέλαβον καὶ τὴν ναῦν — ἄκατος δὲ ἦν — ὡς πρὸς μέγαν καὶ βίαιον πλοῦν ἐκρατυνάμην.\nἡμέραν οὖν καὶ νύκτα οὐρίῳ πλέοντες ἔτι τῆς γῆς ὑποφαινομένης οὐ σφόδρα βιαίως ἀνηγόμεθα, τῆς ἐπιούσης δὲ ἅμα ἡλίῳ ἀνίσχοντι. ὅ τε ἄνεμος ἐπεδίδου καὶ τὸ κῦμα ηὐξάνετο καὶ ζόφος ἐπεγίνετο καὶ οὐκέτʼ οὐδὲ στεῖλαι τὴν ὀθόνην δυνατὸν ἦν. ἐπιτρέψαντες οὖν τῷ πνέοντι καὶ παραδόντες ἑαυτοὺς ἐχειμαζόμεθα ἡμέρας ἐννέα καὶ ἑβδομήκοντα, τῇ ὀγδοηκοστῇ δὲ ἄφνω ἐκλάμψαντος ἡλίου καθορῶμεν οὐ πόρρω νῆσον ὑψηλὴν καὶ δασεῖαν, οὐ τραχεῖ περιηχουμένην τῷ κύματι· καὶ γὰρ ἤδη τὸ πολὺ τῆς ζάλης κατεπαύετο. προσσχόντες οὖν καὶ ἀποβάντες ὡς ἂν ἐκ μακρᾶς ταλαιπωρίας πολὺν μὲν χρόνον ἐπὶ γῆς ἐκείμεθα, διαναστάντες δὲ ὅμως ἀπεκρίναμεν ἡμῶν αὐτῶν τριάκοντα μὲν φύλακας τῆς νεὼς παραμένειν, εἴκοσι δὲ σὺν ἐμοὶ ἀνελθεῖν ἐπὶ κατασκοπῇ τῶν ἐν τῇ νήσῳ.\nπροελθόντες δὲ ὅσον σταδίους τρεῖς ἀπὸ τῆς θαλάσσης διʼ ὕλης ὁρῶμέν τινα στήλην χαλκοῦ πεποιημένην, Ἑλληνικοῖς γράμμασιν καταγεγραμμένην, ἀμυδροῖς δὲ καὶ ἐκτετριμμένοις, λέγουσαν Ἄχρι· τούτων Ἡρακλῆς καὶ Διόνυσος ἀφίκοντο. ἦν δὲ καὶ ἴχνη δύο πλησίον ἐπὶ πέτρας, τὸ μὲν πλεθριαῖον, τὸ δὲ ἔλαττον — ἐμοὶ δοκεῖν, τὸ μὲν τοῦ Διονύσου, τὸ μικρότερον, θάτερον δὲ Ἡρακλέους. προσκυνήσαντες δʼ οὖν προῇμεν οὔπω δὲ πολὺ παρῇμεν καὶ ἐφιστάμεθα ποταμῷ οἶνον ῥέοντι ὁμοιότατον μάλιστα οἷόσπερ ὁ Χῖός ἐστιν. ἄφθονον δὲ ἦν τὸ ῥεῦμα καὶ πολύ, ὥστε ἐνιαχοῦ καὶ ναυσίπορον εἶναι δύνασθαι. ἐπῄει οὖν ἡμῖν πολὺ μᾶλλον πιστεύειν τῷ ἐπὶ τῆς στήλης ἐπιγράμματι, ὁρῶσι τὰ σημεῖα τῆς Διονύσου ἐπιδημίας. δόξαν δέ μοι καὶ ὅθεν ἄρχεται ὁ ποταμὸς καταμαθεῖν, ἀνῄειν παρὰ τὸ ῥεῦμα, καὶ πηγὴν μὲν οὐδεμίαν εὗρον αὐτοῦ, πολλὰς δὲ καὶ μεγάλας ἀμπέλους, πλήρεις βοτρύων, παρὰ δὲ τὴν ῥίζαν ἑκάστην ἀπέρρει σταγὼν οἴνου διαυγοῦς, ἀφʼ ὧν ἐγίνετο ὁ ποταμός. ἦν δὲ καὶ ἰχθῦς ἐν αὐτῷ πολλοὺς ἰδεῖν, οἴνῳ μάλιστα καὶ τὴν χρόαν καὶ τὴν γεῦσιν προσεοικότας· ἡμεῖς γοῦν ἀγρεύσαντες αὐτῶν τινας καὶ ἐμφαγόντες ἐμεθύσθημεν ἀμέλει καὶ ἀνατεμόντες αὐτοὺς εὑρίσκομεν τρυγὸς μεστούς. ὕστερον μέντοι ἐπινοήσαντες τοὺς ἄλλους ἰχθῦς τοὺς ἀπὸ τοῦ ὕδατος παραμιγνύντες ἐκεράννυμεν τὸ σφοδρὸν τῆς οἰνοφαγίας.\nτότε δὲ τὸν ποταμὸν διαπεράσαντες ᾗ διαβατὸς ἦν, εὕρομεν ἀμπέλων χρῆμα τεράστιον· τὸ μὲν γὰρ ἀπὸ τῆς γῆς, ὁ στέλεχος αὐτὸς εὐερνὴς καὶ παχύς, τὸ δὲ ἄνω γυναῖκες ἦσαν, ὅσον ἐκ τῶν λαγόνων ἅπαντα ἔχουσαι τέλεια — τοιαύτην παρʼ ἡμῖν τὴν Δάφνην γράφουσιν ἄρτι τοῦ Ἀπόλλωνος καταλαμβάνοντος ἀποδενδρουμένην. ἀπὸ δὲ τῶν δακτύλων ἄκρων ἐξεφύοντο αὐταῖς οἱ κλάδοι καὶ μεστοὶ ἦσαν βοτρύων. καὶ μὴν καὶ τὰς κεφαλὰς ἐκόμων ἕλιξί τε καὶ φύλλοις καὶ βότρυσι. προσελθόντας δὲ ἡμᾶς ἠσπάζοντο τε καὶ ἐδεξιοῦντο, αἱ μὲν Λύδιον, αἱ δʼ Ἰνδικήν, αἱ πλεῖσται δὲ τὴν Ἑλλάδα φωνὴν προϊέμεναι. καὶ ἐφίλουν δὲ ἡμᾶς τοῖς στόμασιν ὁ δὲ φιληθεὶς αὐτίκα ἐμέθυεν καὶ παράφορος ἦν. δρέπεσθαι μέντοι οὐ παρεῖχον τοῦ καρποῦ, ἀλλʼ ἤλγουν καὶ ἐβόων ἀποσπωμένου. αἱ δὲ καὶ μίγνυσθαι ἡμῖν ἐπεθύμουν καὶ δύο τινὲς τῶν ἑταίρων πλησιάσαντες αὐταῖς οὐκέτι ἀπελύοντο,. ἀλλʼ ἐκ τῶν αἰδοίων ἐδέδεντο· συνεφύοντο γὰρ καὶ συνερριζοῦντο. καὶ ἤδη αὐτοῖς κλάδοι ἐπεφύκεσαν οἱ δάκτυλοι, καὶ ταῖς ἕλιξι περιπλεκόμενοι ὅσον οὐδέπω καὶ αὐτοὶ καρποφορήσειν ἔμελλον.\nκαταλιπόντες δὲ αὐτοὺς ἐπὶ ναῦν ἐφεύγομεν καὶ τοῖς ἀπολειφθεῖσιν διηγούμεθα ἐλθόντες τά τε ἄλλα καὶ τῶν ἑταίρων τὴν ἀμπελομιξίαν. καὶ δὴ λαβόντες ἀμφορέας τινὰς καὶ ὑδρευσάμενοὶ τε ἅμα καὶ ἐκ τοῦ ποταμοῦ οἰνισάμενοι καὶ αὐτοῦ πλησίον ἐπὶ τῆς ᾐόνος αὐλισάμενοι ἕωθεν ἀνήχθημεν οὐ σφόδρα βιαίῳ πνεύματι.\nπερὶ μεσημβρίαν δὲ οὐκέτι τῆς νήσου φαινομένης ἄφνω τυφὼν ἐπιγενόμενος καὶ περιδινήσας τὴν ναῦν καὶ μετεωρίσας ὅσον ἐπὶ σταδίους τριακοσίους οὐκέτι καθῆκεν εἰς τὸ πέλαγος, ἀλλʼ ἄνω μετέωρον ἐξηρτημένην ἄνεμος ἐμπεσὼν τοῖς ἱστίοις ἔφερεν κολπώσας τὴν ὀθόνην.\nἑπτὰ δὲ ἡμέρας καὶ τὰς ἴσας νύκτας ἀεροδρομήσαντες, ὀγδόῃ καθορῶμεν γῆν τινα μεγάλην ἐν τῷ ἀέρι καθάπερ νῆσον, λαμπρὰν καὶ σφαιροειδῆ καὶ φωτὶ μεγάλῳ καταλαμπομένην προσενεχθέντες δὲ αὐτῇ καὶ ὁρμισάμενοι ἀπέβημεν, ἐπισκοποῦντες δὲ τὴν χώραν εὑρίσκομεν οἰκουμένην τε καὶ γεωργουμένην. ἡμέρας μὲν οὖν οὐδὲν αὐτόθεν καθεωρῶμεν, νυκτὸς δὲ ἐπιγενομένης ἐφαίνοντο ἡμῖν καὶ ἄλλαι πολλαὶ νῆσοι πλησίον, αἱ μὲν μείζους, αἱ δὲ μικρότεραι, πυρὶ τὴν χροιὰν προσεοικυῖαι, καὶ ἄλλη δέ τις γῆ κάτω, καὶ πόλεις ἐν αὑτῇ καὶ ποταμοὺς ἔχουσα καὶ πελάγη καὶ ὕλας καὶ ὄρη. ταύτην οὖν, τὴν καθʼ ἡμᾶς οἰκουμένην εἰκάζομεν.\nδόξαν δὲ ἡμῖν καὶ ἔτι πορρωτέρω προελθεῖν, συνελήφθημεν τοῖς Ἱππογύποις παρʼ αὐτοῖς καλουμένοις ἀπαντήσαντες. οἱ δὲ Ἱππόγυποι οὗτοὶ εἰσιν ἄνδρες ἐπὶ γυπῶν μεγάλων ὀχούμενοι καὶ καθάπερ ἵπποις τοῖς ὀρνέοις χρώμενοι· μεγάλοι γὰρ οἱ γῦπες καὶ ὡς ἐπίπαν τρικέφαλοι. μάθοι δʼ ἄν τις τὸ μέγεθος αὐτῶν ἐντεῦθεν· . νεὼς γὰρ μεγάλης φορτίδος ἱστοῦ ἕκαστον τῶν πτερῶν μακρότερον καὶ παχύτερον φέρουσι. τούτοις οὖν τοῖς Ἱππογύποις προστέτακται περιπετομένοις τὴν γῆν, εἴ τις εὑρεθείη ξένος, ἀνάγειν ὡς τὸν βασιλέα· καὶ δὴ καὶ ἡμᾶς συλλαβόντες ἀνάγουσιν ὡς αὐτόν. ὁ δὲ θεασάμενος καὶ ἀπὸ τῆς στολῆς εἰκάσας, Ἕλληνες ἆρα, ἔφη, ὑμεῖς, ὦ ξένοι; συμφησάντων δέ, Πῶς οὖν ἀφίκεσθε, ἔφη, τοσοῦτον ἀέρα διελθόντες; καὶ ἡμεῖς τὸ πᾶν αὐτῷ διηγούμεθα· καὶ ὃς ἀρξάμενος τὸ καθʼ αὑτὸν ἡμῖν διεξῄει, ὡς καὶ αὐτὸς ἄνθρωπος ὢν τοὔνομα Ἐνδυμίων ἀπὸ τῆς ἡμετέρας γῆς καθεύδων ἀναρπασθείη ποτὲ καὶ ἀφικόμενος βασιλεύσειε τῆς χώρας· εἶναι δὲ τὴν γῆν ἐκείνην ἔλεγε τὴν ἡμῖν κάτω φαινομένην σελήνην. ἀλλὰ θαρρεῖν τε παρεκελεύετο καὶ μηδένα κίνδυνον ὑφορᾶσθαι· πάντα γὰρ ἡμῖν παρέσεσθαι ὧν δεόμεθα.\nἢν δὲ καὶ κατορθώσω, ἔφη, τὸν πόλεμον ὃν ἐκφέρω νῦν πρὸς τοὺς τὸν ἥλιον κατοικοῦντας, ἁπάντων εὐδαιμονέστατα παρʼ ἐμοὶ καταβιώσεσθε. καὶ ἡμεῖς ἠρόμεθα τίνες εἶεν οἱ πολέμιοι καὶ τὴν αἰτίαν τῆς διαφορᾶς Ὁ δὲ Φαέθων, φησίν, ὁ τῶν ἐν τῷ ἡλίῳ κατοικούντων βασιλεύς — οἰκεῖται γὰρ δὴ κἀκεῖνος ὥσπερ καὶ ἡ σελήνη — πολὺν ἤδη πρὸς ἡμᾶς πολεμεῖ χρόνον. ἤρξατο δὲ ἐξ αἰτίας τοιαύτης. τῶν ἐν τῇ ἀρχῇ τῇ ἐμῇ ποτε τοὺς ἀπορωτάτους συναγαγὼν ἐβουλήθην ἀποικίαν ἐς τὸν Ἑωσφόρον στεῖλαι, ὄντα ἔρημον καὶ ὑπὸ μηδενὸς κατοικούμενον· ὁ τοίνυν Φαέθων φθονήσας ἐκώλυσε τὴν ἀποικίαν κατὰ μέσον τὸν πόρον ἀπαντήσας ἐπὶ τῶν Ἱππομυρμήκων. τότε μὲν οὖν νικηθέντες — οὐ γὰρ ἦμεν ἀντίπαλοι τῇ παρασκευῇ — ἀνεχωρήσαμεν νῦν δὲ βούλομαι αὖθις ἐξενεγκεῖν τὸν πόλεμον καὶ ἀποστεῖλαι τὴν ἀποικίαν. ἢν οὖν ἐθέλητε, κοινωνήσατέ μοι τοῦ στόλου, γῦπας δὲ ὑμῖν ἐγὼ παρέξω τῶν βασιλικῶν ἕνα ἑκάστῳ καὶ τὴν ἄλλην ὅπλισιν αὔριον δὲ ποιησόμεθα τὴν ἔξοδον. οὕτως, ἔφην ἐγώ, γιγνέσθω, ἐπειδή σοι δοκεῖ.\nτότε μὲν οὖν παρʼ αὐτῷ ἑστιαθέντες ἐμείναμεν, ἕωθεν δὲ διαναστάντες ἐτασσόμεθα· καὶ γὰρ οἱ σκοποὶ ἐσήμαινον πλησίον εἶναι τοὺς πολεμίους. τὸ μὲν οὖν πλῆθος τῆς στρατιᾶς δέκα μυριάδες ἐγένοντο ἄνευ τῶν σκευοφόρων καὶ τῶν μηχανοποιῶν καὶ τῶν πεζῶν καὶ τῶν ξένων συμμάχων· τούτων δὲ ὀκτακισμύριοι μὲν ἦσαν οἱ Ἱππόγυποι, δισμύριοι δὲ οἱ ἐπὶ τῶν Λαχανοπτέρων. ὄρνεον δὲ καὶ τοῦτό ἐστι μέγιστον, ἀντὶ τῶν πτερῶν λαχάνοις πάντῃ λάσιον, τὰ δὲ ὠκύπτερα ἔχει θριδακίνης φύλλοις μάλιστα προσεοικότα. ἐπὶ δὲ τούτοις οἱ Κεγχροβόλοι ἐτετάχατο καὶ οἱ Σκοροδομάχοι. ἦλθον δὲ αὐτῷ καὶ ἀπὸ τῆς ἄρκτου σύμμαχοι, τρισμύριοι μὲν Ψυλλοτοξόται, πεντακισμύριοι δὲ Ἀνεμοδρόμοι τούτων δὲ οἱ μὲν Ψυλλοτοξόται ἐπὶ ψυλλῶν μεγάλων ἱππάζονται, ὅθεν καὶ τὴν προσηγορίαν ἔχουσιν μέγεθος δὲ τῶν ψυλλῶν . ὅσον δώδεκα ἐλέφαντες· οἱ δὲ Ἀνεμοδρόμοι πεζοὶ μὲν εἰσιν, φέρονται δὲ ἐν τῷ ἀέρι ἄνευ πτερῶν ὁ δὲ τρόπος τῆς φορᾶς τοιόσδε. χιτῶνας ποδήρεις ὑπεζωσμένοι κολπώσαντες αὐτοὺς τῷ ἀνέμῳ καθάπερ ἱστία φέρονται ὥσπερ τὰ σκάφη. τὰ πολλὰ δʼ οἱ τοιοῦτοι ἐν ταῖς μάχαις πελτασταὶ εἰσιν. ἐλέγοντο δὲ καὶ ἀπὸ τῶν ὑπὲρ τὴν Καππαδοκίαν ἀστέρων ἥξειν Στρουθοβάλανοι μὲν ἑπτακισμύριοι, Ἱππογέρανοι δὲ πεντακισχίλιοι. τούτους ἐγὼ οὐκ ἐθεασάμην οὐ γὰρ ἀφίκοντο. διόπερ οὐδὲ γράψαι τὰς φύσεις αὐτῶν ἐτόλμησα· τεράστια γὰρ καὶ ἄπιστα περὶ αὐτῶν ἐλέγετο.\nαὕτη μὲν ἡ τοῦ Ἐνδυμίωνος δύναμις ἦν. σκευὴ δὲ πάντων ἡ αὐτή κράνη μὲν ἀπὸ τῶν κυάμων, μεγάλοι γὰρ παρʼ αὐτοῖς οἱ κύαμοι καὶ καρτεροί· θώρακες δὲ φολιδωτοὶ πάντες θέρμινοι, τὰ γὰρ λέπη τῶν θέρμων συρράπτοντες ποιοῦνται θώρακας, ἄρρηκτον δὲ ἐκεῖ γίνεται τοῦ θέρμου τὸ λέπος ὥσπερ κέρας·\nἀσπίδες δὲ καὶ ξίφη οἷα τὰ Ἑλληνικά. ἐπειδὴ δὲ καιρὸς ἦν, ἐτάξαντο ὧδε· τὸ μὲν δεξιὸν κέρας εἶχον οἱ Ἱππόγυποι καὶ ὁ βασιλεὺς τοὺς ἀρίστους περὶ αὑτὸν ἔχων καὶ ἡμεῖς ἐν τούτοις ἦμεν τὸ δὲ εὐώνυμον οἱ Λαχανόπτεροι· τὸ μέσον δὲ οἱ σύμμαχοι ὡς ἑκάστοις ἐδόκει. τὸ δὲ πεζὸν ἦσαν μὲν ἀμφὶ τὰς ἑξακισχιλίας μυριάδας, ἐτάχθησαν δὲ οὕτως. ἀράχναι παρʼ αὐτοῖς πολλοὶ καὶ μεγάλοι γίνονται, πολὺ τῶν Κυκλάδων νήσων ἕκαστος μείζων. τούτοις προσέταξεν διυφῆναι τὸν μεταξὺ τῆς σελήνης καὶ τοῦ Ἑωσφόρου ἀέρα. ὡς δὲ τάχιστα ἐξειργάσαντο καὶ πεδίον ἐποίησαν, ἐπὶ τούτου παρέταξε τὸ πεζὸν ἡγεῖτο δὲ αὐτῶν Νυκτερίων ὁ Εὐδιάνακτος τρίτος αὐτός.\nτῶν δὲ πολεμίων τὸ μὲν εὐώνυμον εἶχον οἱ Ἱππομύρμηκες καὶ ὁ ἐν αὐτοῖς Φαέθων· θηρία δέ ἐστι μέγιστα, ὑπόπτερα, τοῖς παρʼ ἡμῖν μύρμηξι ι προσεοικότα πλὴν τοῦ μεγέθους· ὁ γὰρ μέγιστος αὐτῶν καὶ δίπλεθρος ἦν. ἐμάχοντο δὲ οὐ μόνον οἱ ἐπʼ αὐτῶν, ἀλλὰ καὶ αὐτοὶ μάλιστα τοῖς κέρασιν ἐλέγοντο δὲ οὗτοι εἶναι ἀμφὶ τὰς πέντε μυριάδας. ἐπὶ δὲ τοῦ δεξιοῦ αὐτῶν ἐτάχθησαν οἱ Ἀεροκώνωπες, ὄντες καὶ οὗτοι ἀμφὶ τὰς πέντε μυριάδας, πάντες τοξόται κώνωψι μεγάλοις ἐποχούμενοι· μετὰ δὲ τούτους οἱ Ἀεροκόρδακες, ψιλοί τε ὄντες καὶ πεζοί, πλὴν μάχιμοί γε καὶ οὗτοι· πόρρωθεν γὰρ ἐσφενδόνων ῥαφανῖδας ὑπερμεγέθεις, καὶ ὁ βληθεὶς οὐδʼ ἐπʼ ὀλίγον ἀντέχειν ἐδύνατο, ἀπέθνῃσκε δέ, καὶ δυσωδίας τινὸς τῷ τραύματι ἐγγινομένης· ἐλέγοντο δὲ χρίειν τὰ βέλη μαλάχης ἰῷ. ἐχόμενοι δὲ αὐτῶν ἐτάχθησαν οἱ Καυλομύκητες, ὁπλῖται ὄντες καὶ ἀγχέμαχοι τὸ πλῆθος μύριοι· ἐκλήθησαν δὲ Καυλομύκητες, ὅτι ἀσπίσι μὲν μυκητίναις ἐχρῶντο, δόρασι δὲ καυλίνοις τοῖς ἀπὸ τῶν ἀσπαράγων. πλησίον δὲ αὐτῶν οἱ Κυνοβάλανοι ἔστησαν, οὓς ἔπεμψαν αὐτῷ οἱ τὸν Σείριον κατοικοῦντες, πεντακισχίλιοι, ἄνδρες κυνοπρόσωποι ἐπὶ βαλάνων πτερωτῶν μαχόμενοι. ἐλέγοντο δὲ κἀκείνῳ ὑστερίζειν τῶν συμμάχων οὕς τε ἀπὸ τοῦ Γαλαξίου μετεπέμπετο σφενδονήτας καὶ οἱ Νεφελοκένταυροι. ἀλλʼ ἐκεῖνοι μὲν τῆς μάχης ἤδη κεκριμένης ἀφίκοντο, ὡς μήποτε ὤφελον οἱ σφενδονῆται δὲ οὐδὲ ὅλως παρεγένοντο, διόπερ φασὶν ὕστερον αὐτοῖς ὀργισθέντα τὸν Φαέθοντα πυρπολῆσαι τὴν χώραν.\nτοιαύτῃ μὲν καὶ ὁ Φαέθων ἐπῄει παρασκευῇ. συμμίξαντες δὲ ἐπειδὴ τὰ σημεῖα ἤρθη καὶ ὠγκήσαντο ἑκατέρων οἱ ὄνοι — τούτοις γὰρ ἀντὶ σαλπιστῶν χρῶνται — ἐμάχοντο. καὶ τὸ μὲν εὐώνυμον τῶν Ἡλιωτῶν αὐτίκα ἔφυγεν οὐδʼ εἰς χεῖρας δεξάμενον τοὺς Ἱππογύπους, καὶ ἡμεῖς εἱπόμεθα κτείνοντες· τὸ δεξιὸν δὲ αὐτῶν ἐκράτει τοῦ ἐπὶ τῷ ἡμετέρῳ εὐωνύμου, καὶ ἐπεξῆλθον οἱ Ἀεροκώνωπες διώκοντες ἄχρι πρὸς τοὺς πεζούς. ἐνταῦθα δὲ κἀκείνων ἐπιβοηθούντων ἔφυγον ἐγκλίναντες, καὶ μάλιστα ἐπεὶ ᾔσθοντο τοὺς ἐπὶ τῷ, εὐωνύμῳ σφῶν νενικημένους. τῆς δὲ τροπῆς λαμπρᾶς γεγενημένης πολλοί μὲν ζῶντες ἡλίσκοντο, πολλοὶ δὲ καὶ ἀνῃροῦντο, καὶ τὸ αἷμα ἔρρει πολύ μὲν ἐπὶ τῶν νεφῶν, ὥστε αὐτὰ βάπτεσθαι καὶ ἐρυθρὰ φαίνεσθαι, οἷα παρʼ ἡμῖν δυομένου τοῦ ἡλίου φαίνεται, πολὺ δὲ καὶ εἰς τὴν γῆν κατέσταζεν, ὥστε με εἰκάζειν, μὴ ἄρα τοιούτου τινὸς καὶ πάλαι ἄνω γενομένου Ὅμηρος ὑπέλαβεν αἵματι ὗσαι τὸν Δία ἐπὶ τῷ τοῦ Σαρπηδόνος θανάτῳ.\nἀναστρέψαντες δὲ ἀπὸ τῆς διώξεως δύο τρόπαια ἐστήσαμεν, τὸ μὲν ἐπὶ τῶν ἀραχνίων τῆς πεζομαχίας, τὸ δὲ τῆς ἀερομαχίας ἐπὶ τῶν νεφῶν. ἄρτι δὲ τούτων γινομένων ἠγγέλλοντο ὑπὸ τῶν σκοπῶν οἱ Νεφελοκένταυροι προσελαύνοντες, οὓς ἔδει πρὸ τῆς μάχης ἐλθεῖν τῷ Φαέθοντι. καὶ δὴ ἐφαίνοντο προσιόντες, θέαμα παραδοξότατον, ἐξ ἵππων πτερωτῶν καὶ ἀνθρώπων συγκείμενοι· μέγεθος δέ τῶν μέν ἀνθρώπων ὅσον τοῦ Ῥοδίων κολοσσοῦ ἐξ ἡμισείας ἐς τὸ ἄνω, τῶν δὲ ἵππων ὅσον νεώς μεγάλης φορτίδος. τὸ μέντοι πλῆθος αὐτῶν οὐκ ἀνέγραψα, μή τῳ καὶ ἄπιστον δόξῃ — τοσοῦτον ἦν. ἡγεῖτο δὲ αὐτῶν ὁ ἐκ τοῦ ζῳδιακοῦ τοξότης. ἐπεὶ δὲ ᾔσθοντο τοὺς φίλους νενικημένους, ἐπὶ μὲν τὸν Φαέθοντα ἔπεμπον ἀγγελίαν αὖθις ἐπιέναι, αὐτοὶ δὲ διαταξάμενοι τεταραγμένοις ἐπιπίπτουσι τοῖς Σεληνίταις, ἀτάκτως περὶ τὴν δίωξιν καὶ τὰ λάφυρα διεσκεδασμένοις· καὶ πάντας μὲν τρέπουσιν, αὐτὸν δὲ τὸν βασιλέα καταδιώκουσι πρὸς τὴν πόλιν καὶ τὰ πλεῖστα τῶν ὀρνέων αὐτοῦ κτείνουσιν ἀνέσπασαν δὲ καὶ τὰ τρόπαια καὶ κατέδραμον ἅπαν τὸ ὑπὸ· τῶν ἀραχνῶν πεδίον ὑφασμένον, ἐμὲ δὲ καὶ δύο τινὰς τῶν ἑταίρων ἐζώγρησαν. ἤδη δὲ παρῆν καὶ ὁ Φαέθων καὶ αὖθις ἄλλα τρόπαια ὑπʼ ἐκείνων ἵστατο.\nἡμεῖς μὲν οὖν ἀπηγόμεθα ἐς τὸν ἥλιον αὐθημερὸν τὼ χεῖρε ὀπίσω δεθέντες ἀραχνίου ἀποκόμματι.\nοἱ δὲ πολιορκεῖν μὲν οὐκ ἔγνωσαν τὴν πόλιν, ἀναστρέψαντες δὲ τὸ μεταξὺ τοῦ ἀέρος ἀπετείχιζον, ὥστε μηκέτι τὰς αὐγὰς ἀπὸ τοῦ ἡλίου πρὸς τὴν σελήνην διήκειν. τὸ δὲ τεῖχος ἦν διπλοῦν, νεφελωτὸν ὥστε σαφὴς ἔκλειψις τῆς σελήνης ἐγεγόνει καὶ νυκτὶ διηνεκεῖ πᾶσα κατείχετο. πιεζόμενος δὲ τούτοις ὁ Ἐνδυμίων πέμψας ἱκέτευε καθαιρεῖν τὸ οἰκοδόμημα καὶ μὴ σφᾶς περιορᾶν ἐν σκότῳ βιοτεύοντας, ὑπισχνεῖτο δὲ καὶ φόρους τελέσειν καὶ σύμμαχος ἔσεσθαι καὶ μηκέτι πολεμήσειν, καὶ ὁμήρους ἐπὶ τούτοις δοῦναι ἤθελεν. οἱ δὲ περὶ τὸν Φαέθοντα γενομένης δὶς ἐκκλησίας τῇ προτεραίᾳ μὲν οὐδὲν παρέλυσαν τῆς ὀργῆς, τῇ ὑστεραίᾳ δὲ μετέγνωσαν, καὶ ἐγένετο ἡ εἰρήνη ἐπὶ τούτοις·\nκατὰ τάδε συνθήκας ἐποιήσαντο Ἡλιῶται καὶ οἱ σύμμαχοι πρὸς Σεληνίτας καὶ τοὺς συμμάχους, ἐπὶ τῷ καταλῦσαι μὲν τοὺς Ἡλιώτας τὸ διατείχισμα καὶ μηκέτι ἐς τὴν σελήνην ἐσβάλλειν, ἀποδοῦναι δὲ καὶ τοὺς αἰχμαλώτους ῥητοῦ ἕκαστον χρήματος, τοὺς δὲ Σεληνίτας ἀφεῖναι μὲν αὐτονόμους τούς γε ἄλλους·ʼ· ἀστέρας, ὅπλα δὲ μὴ ἐπιφέρειν τοῖς Ἡλιώταις, συμμαχεῖν δὲ τῇ ἀλλήλων, ἤν τις ἐπίῃ· φόρον δὲ ὑποτελεῖν ἑκάστου ἔτους τὸν βασιλέα τῶν Σεληνιτῶν τῷ βασιλεῖ τῶν Ἡλιωτῶν δρόσου ἀμφορέας μυρίους, καὶ ὁμήρους δὲ σφῶν αὐτῶν δοῦναι μυρίους, τὴν δὲ ἀποικίαν τὴν ἐς τὸν Ἑωσφόρον κοινῇ ποιεῖσθαι, καὶ μετέχειν τῶν ἄλλων τὸν βουλόμενον ἐγγράψαι δὲ τὰς συνθήκας στήλῃ ἠλεκτρίνῃ καὶ ἀναστῆσαι ἐν μέσῳ τῷ ἀέρι ἐπὶ τοῖς μεθορίοις. ὤμοσαν δὲ Ἡλιωτῶν μὲν Πυρωνίδης καὶ Θερείτης καὶ Φλόγιος, Σεληνιτῶν δὲ Νύκτωρ καὶ Μήνιος καὶ Πολυλάμπης.\nτοιαύτη μὲν ἡ εἰρήνη ἐγένετο· εὐθὺς δὲ τὸ τεῖχος καθῃρεῖτο καὶ ἡμᾶς τοὺς αἰχμαλώτους ἀπέδοσαν. ἐπεὶ δὲ ἀφικόμεθα ἐς τὴν σελήνην, ὑπηντίαζον ἡμᾶς καὶ ἠσπάζοντο μετὰ δακρύων οἵ τε ἑταῖροι καὶ ὁ Ἐνδυμίων αὐτός. καὶ ὁ μὲν ἠξίου με μεῖναί τε παρʼ αὑτῷ καὶ κοινωνεῖν τῆς ἀποικίας, ὑπισχνούμενος δώσειν πρὸς . γάμον τὸν ἑαυτοῦ παῖδα· γυναῖκες γὰρ οὐκ εἰσὶ παρʼ αὐτοῖς. ἐγὼ δὲ οὐδαμῶς ἐπειθόμην, ἀλλʼ ἠξίουν ἀποπεμφθῆναι κάτω ἐς τὴν θάλατταν. ὡς δὲ ἔγνω ἀδύνατον ὂν πείθειν,\nἀποπέμπει ἡμᾶς ἑστιάσας ἑπτὰ ἡμέρας.\nἃ δὲ ἐν τῷ μεταξὺ διατρίβων ἐν τῇ σελήνῃ κατενόησα καινὰ καὶ παράδοξα, ταῦτα βούλομαι εἰπεῖν, πρῶτα μὲν τὸ μὴ ἐκ γυναικῶν γεννᾶσθαι αὐτούς, ἀλλʼ ἀπὸ τῶν ἀρρένων γάμοις γὰρ τοῖς ἄρρεσι χρῶνται καὶ οὐδὲ ὄνομα γυναικὸς ὅλως ἴσασι. μέχρι μὲν οὖν πέντε καὶ εἴκοσι ἐτῶν γαμεῖται ἕκαστος, ἀπὸ δὲ τούτων γαμεῖ αὐτός· κύουσι δὲ οὐκ ἐν τῇ νηδύϊ, ἀλλʼ ἐν ταῖς γαστροκνημίαις· ἐπειδὰν γὰρ συλλάβῃ τὸ ἔμβρυον, παχύνεται ἡ κνήμη, καὶ χρόνῳ ὕστερον ἀνατεμόντες ἐξάγουσι νεκρά, θέντες δʼ αὐτὰ πρὸς τὸν ἄνεμον κεχηνότα ζῳοποιοῦσιν. δοκεῖ δέ μοι καὶ ἐς τοὺς Ἕλληνας ἐκεῖθεν ἥκειν τῆς γαστροκνημίας τοὔνομα, ὅτι παρʼ ἐκείνοις ἀντὶ γαστρὸς κυοφορεῖ. μεῖζον δὲ τούτου ἄλλο διηγήσομαι. γένος ἐστὶ παρʼ αὐτοῖς ἀνθρώπων οἱ καλούμενοι Δενδρῖται, γίνεται δὲ τὸν τρόπον τοῦτον. ὄρχιν ἀνθρώπου τὸν δεξιὸν ἀποτεμόντες ἐν γῇ φυτεύουσιν, ἐκ δὲ αὐτοῦ δένδρον ἀναφύεται μέγιστον, σάρκινον, οἷον φαλλός· ἔχει .δὲ καὶ κλάδους καὶ φύλλα· ὁ δὲ καρπός ἐστι βάλανοι πηχυαῖοι τὸ μέγεθος. ἐπειδὰν οὖν πεπανθῶσιν, τρυγήσαντες αὐτὰς ἐκκολάπτουσι τοὺς ἀνθρώπους. αἰδοῖα μέντοι πρόσθετα ἔχουσιν, οἱ μὲν ἐλεφάντινα, οἱ δὲ πένητες αὐτῶν ξύλινα, καὶ διὰ τούτων ὀχεύουσι καὶ πλησιάζουσι τοῖς γαμέταις τοῖς ἑαυτῶν.\nἐπειδὰν δὲ γηράσῃ ὁ ἄνθρωπος, οὐκ ἀποθνῄσκει, ἀλλʼ ὥσπερ καπνὸς διαλυόμενος ἀὴρ γίνεται. τροφὴ δὲ πᾶσιν ἡ αὐτή· ἐπειδὰν γὰρ πῦρ ἀνακαύσωσιν, βατράχους ὀπτῶσιν ἐπὶ τῶν ἀνθράκων πολλοὶ δὲ παρʼ αὐτοῖς εἰσιν ἐν τῷ ἀέρι πετόμενοι· ὀπτωμένων δὲ περικαθεσθέντες ὥσπερ δὴ περὶ τράπεζαν κάπτουσι τὸν ἀναθυμιώμενον καπνὸν καὶ εὐωχοῦνται. σίτῳ μὲν δὴ τρέφονται τοιούτῳ· ποτὸν δὲ αὐτοῖς ἐστιν ἀὴρ ἀποθλιβόμενος εἰς κύλικα καὶ ὑγρὸν ἀνεὶς ὥσπερ δρόσον. οὐ μὴν ἀπουροῦσίν. γε καὶ ἀφοδεύουσιν, ἀλλʼ οὐδὲ τέτρηνται ᾗπερ ἡμεῖς, οὐδὲ τὴν συνουσίαν οἱ παῖδες ἐν ταῖς ἕδραις παρέχουσιν, ἀλλʼ ἐν ταῖς ἰγνύαις ὑπὲρ τὴν γαστροκνημίαν ἐκεῖ γάρ εἰσι τετρημένοι.\nκαλὸς δὲ νομίζεται παρʼ αὐτοῖς ἢν πού τις φαλακρὸς καὶ ἄκομος ᾖ, τοὺς δὲ κομήτας καὶ μυσάττονται. ἐπὶ δὲ τῶν κομητῶν ἀστέρων τοὐναντίον τοὺς κομήτας καλοὺς νομίζουσιν ἐπεδήμουν γάρ τινες, οἳ καὶ περὶ ἐκείνων διηγοῦντο. καὶ μὴν καὶ γένεια φύουσιν μικρὸν ὑπὲρ τὰ γόνατα. καὶ ὄνυχας ἐν τοῖς ποσὶν οὐκ ἔχουσιν, ἀλλὰ πάντες εἰσὶν μονοδάκτυλοι. ὑπὲρ δὲ τὰς πυγὰς ἑκάστῳ αὐτῶν κράμβη ἐκπέφυκε μακρὰ ὥσπερ οὐρά, θάλλουσα ἐς ἀεὶ καὶ ὑπτίου ἀναπίπτοντος οὐ\nκατακλωμένη. ἀπομύττονται δὲ μέλι δριμύτατον· κἀπειδὰν ἢ πονῶσιν ἢ γυμνάζωνται, γάλακτι πᾶν τὸ σῶμα ἱδροῦσιν, ὥστε καὶ τυροὺς ἀπʼ αὐτοῦ πήγνυσθαι, ὀλίγον τοῦ μέλιτος ἐπιστάξαντες· ἔλαιον δὲ ποιοῦνται ἀπὸ τῶν κρομμύων πάνυ λιπαρόν τε καὶ εὐῶδες ὥσπερ μύρον. ἀμπέλους δὲ πολλὰς ἔχουσιν ὑδροφόρους· αἱ γὰρ ῥᾶγες τῶν βοτρύων εἰσὶν ὥσπερ χάλαζα, καί, ἐμοὶ δοκεῖν, ἐπειδὰν ἐμπεσὼν ἄνεμος διασείσῃ τὰς ἀμπέλους ἐκείνας, τότε πρὸς ἡμᾶς καταπίπτει ἡ χάλαζα διαρραγέντων τῶν βοτρύων. τῇ μέντοι γαστρὶ ὅσα πήρᾳ χρῶνται τιθέντες ἐν αὐτῇ ὅσων δέονται· ἀνοικτὴ γὰρ αὐτοῖς αὕτη καὶ πάλιν κλειστή ἐστιν ἐντέρων δὲ οὐδὲν ὑπάρχειν αὐτῇ φαίνεται, ἢ τοῦτο μόνον, ὅτι δασεῖα πᾶσα ἔντοσθε καὶ λάσιός ἐστιν, ὥστε καὶ τὰ νεογνά, ἐπειδὰν ῥῖγος ἐς ταύτην ὑποδύεται.\nἐσθὴς δὲ τοῖς μὲν πλουσίοις ὑαλίνη μαλθακή, τοῖς πένησι δὲ χαλκῆ ὑφαντή· πολύχαλκα γὰρ τὰ ἐκεῖ χωρία, καὶ ἐργάζονται τὸν χαλκὸν ὕδατι ἀποβρέξαντες ὥσπερ τὰ ἔρια. περί μέντοι τῶν ὀφθαλμῶν, οἵους ἔχουσιν, ὀκνῶ μὲν εἰπεῖν, μή τίς με νομίσῃ ψεύδεσθαι διὰ τὸ ἄπιστον τοῦ λόγου. ὅμως δὲ καὶ τοῦτο ἐρῶ· τοὺς ὀφθαλμοὺς περιαιρετοὺς ἔχουσι, καὶ ὁ βουλόμενος ἐξελὼν τοὺς αὑτοῦ φυλάττει ἔστʼ ἂν δεηθῇ ἰδεῖν οὕτω δὲ ἐνθέμενος ὁρᾷ· καὶ πολλοὶ τοὺς σφετέρους ἀπολέσαντες παρʼ ἄλλων χρησάμενοι ὁρῶσιν. εἰσὶ δʼ οἳ καὶ πολλοὺς ἀποθέτους ἔχουσιν, οἱ πλούσιοι. τὰ ὦτα δὲ πλατάνων φύλλα ἐστὶν αὐτοῖς πλήν γε τοῖς ἀπὸ τῶν βαλάνων ἐκεῖνοι γὰρ μόνοι ξύλινα ἔχουσιν.\nκαὶ μὴν καὶ ἄλλο θαῦμα ἐν τοῖς βασιλείοις ἐθεασάμην κάτοπτρον μέγιστον κεῖται ὑπὲρ φρέατος οὐ πάνυ βαθέος. ἂν μὲν οὖν εἰς τὸ φρέαρ καταβῇ τις, ἀκούει πάντων τῶν παρʼ ἡμῖν ἐν τῇ γῇ λεγομένων, ἐὰν δὲ εἰς τὸ κάτοπτρον ἀποβλέψῃ, πάσας μὲν πόλεις, πάντα δὲ ἔθνη ὁρᾷ ὥσπερ ἐφεστὼς ἑκάστοις· τότε καὶ τοὺς οἰκείους ἐγὼ ἐθεασάμην καὶ πᾶσαν τὴν πατρίδα, εἰ δὲ κἀκεῖνοι ἐμὲ ἑώρων, οὐκέτι ἔχω τὸ ἀσφαλὲς εἰπεῖν. ὅστις δὲ ταῦτα μὴ πιστεύει οὕτως ἔχειν, ἄν ποτε καὶ αὐτὸς ἐκεῖσε ἀφίκηται, εἴσεται ὡς ἀληθῆ λέγω.\nτότε δʼ οὖν ἀσπασάμενοι τὸν βασιλέα καὶ τοὺς ἀμφʼ αὐτόν, ἐμβάντες ἀνήχθημεν ἐμοὶ δὲ καὶ δῶρα ἔδωκεν ὁ Ἐνδυμίων, δύο μὲν τῶν ὑαλίνων χιτώνων, πέντε δὲ χαλκοῦς, καὶ πανοπλίαν θερμίνην, ἃ πάντα ἐν τῷ κήτει κατέλιπον. συνέπεμψε δὲ ἡμῖν καὶ Ἱππογύπους χιλίους παραπέμψοντας ἄχρι σταδίων πεντακοσίων.\nἐν δὲ τῷ παράπλῳ πολλὰς μὲν καὶ ἄλλας χώρας παρημείψαμεν, προσέσχομεν δὲ καὶ τῷ Ἑωσφόρῳ ἄρτι συνοικιζομένῳ, καὶ ἀποβάντες ὑδρευσάμεθα. ἐμβάντες δὲ εἰς τὸν ζῳδιακὸν ἐν ἀριστερᾷ παρῄειμεν τὸν ἥλιον, ἐν χρῷ τὴν γῆν παραπλέοντες· οὐ γὰρ ἀπέβημεν καίτοι πολλὰ τῶν ἑταίρων ἐπιθυμούντων, ἀλλʼ ὁ ἄνεμος οὐκ ἐφῆκεν. ἐθεώμεθα μέντοι τὴν χώραν εὐθαλῆ τε καὶ πίονα καὶ εὔυδρον καὶ πολλῶν ἀγαθῶν μεστήν. ἰδόντες δʼ ἡμᾶς οἱ Νεφελοκένταυροι, μισθοφοροῦντες παρὰ τῷ Φαέθοντι, ἐπέπτησαν ἐπὶ τὴν ναῦν, καὶ μαθόντες ἐνσπόνδους ἀνεχώρησαν.\nἤδη δὲ καὶ οἱ Ἱππόγυποι ἀπεληλύθεσαν.\nπλεύσαντες δὲ τὴν ἐπιοῦσαν νύκτα καὶ ἡμέραν, περὶ ἑσπέραν ἀφικόμεθα ἐς τὴν Λυχνόπολιν καλουμένην, ἤδη τὸν κάτω πλοῦν διώκοντες. ἡ δὲ πόλις αὕτη κεῖται μεταξὺ τοῦ Πλειάδων καὶ τοῦ Ὑάδων ἀέρος, ταπεινοτέρα μέντοι πολὺ τοῦ ζῳδιακοῦ. ἀποβάντες δὲ ἄνθρωπον μὲν οὐδένα εὕρομεν, λύχνους δὲ πολλοὺς περιθέοντας καὶ ἐν τῇ ἀγορᾷ καὶ περὶ τὸν λιμένα διατρίβοντας, τοὺς μὲν μικροὺς καὶ ὥσπερ πένητας, ὀλίγους δὲ τῶν μεγάλων καὶ δυνατῶν πάνυ λαμπροὺς καὶ περιφανεῖς. οἰκήσεις αὐτοῖς καὶ λυχνεῶνες ἰδίᾳ ἑκάστῳ πεποίηντο, καὶ αὐτοὶ ὀνόματα εἶχον, ὥσπερ οἱ ἄνθρωποι, καὶ φωνὴν προϊεμένων ἠκούομεν, καὶ οὐδὲν ἡμᾶς ἠδίκουν, ἀλλὰ καὶ ἐπὶ ξένια ἐκάλουν ἡμεῖς ὅμως ἐφοβούμεθα, καὶ οὔτε δειπνῆσαι οὔτε ὑπνῶσαί τις ἡμῶν ἐτόλμησεν. ἀρχεῖα δὲ αὐτοῖς ἐν μέσῃ τῇ πόλει πεποίηται, ἔνθα ὁ ἄρχων αὐτῶν διὰ νυκτὸς ὅλης κάθηται ὀνομαστὶ καλῶν ἕκαστον ὃς δʼ ἂν μὴ ὑπακούσῃ, καταδικάζεται ἀποθανεῖν ὡς λιπὼν τὴν τάξιν ὁ δὲ θάνατός ἐστι σβεσθῆναι. παρεστῶτες δὲ ἡμεῖς ἑωρῶμεν τὰ γινόμενα καὶ ἠκούομεν ἅμα τῶν λύχνων ἀπολογουμένων καὶ τὰς αἰτίας λεγόντων διʼ ἃς ἐβράδυνον. ἔνθα καὶ τὸν ἡμέτερον λύχνον ἐγνώρισα, καὶ προσειπὼν αὐτὸν περὶ τῶν κατʼ οἶκον ἐπυνθανόμην ὅπως ἔχοιεν ὁ δέ μοι ἅπαντα ἐκεῖνα διηγήσατο.\nτὴν μὲν οὖν νύκτα ἐκείνην αὐτοῦ ἐμείναμεν, τῇ δὲ ἐπιούσῃ ἄραντες ἐπλέομεν ἤδη πλησίον τῶν νεφῶν ἔνθα δὴ καὶ τὴν Νεφελοκοκκυγίαν πόλιν ἰδόντες ἐθαυμάσαμεν, οὐ μέντοι ἐπέβημεν αὐτῆς· οὐ γὰρ εἴα τὸ πνεῦμα. βασιλεύειν μέντοι αὐτῶν ἐλέγετο Κόρωνος ὁ Κοττυφίωνος. καὶ ἐγὼ ἐμνήσθην Ἀριστοφάνους τοῦ ποιητοῦ, ἀνδρὸς σοφοῦ καὶ ἀληθοῦς καὶ μάτην ἐφʼ οἷς ἔγραψεν ἀπιστουμένου. τρίτῃ δὲ ἀπὸ ταύτης ἡμέρᾳ καὶ τὸν ὠκεανὸν ἤδη σαφῶς ἑωρῶμεν, γῆν δὲ οὐδαμοῦ, πλήν γε τῶν ἐν τῷ ἀέρι· καὶ αὗται δὲ πυρώδεις καὶ ὑπεραυγεῖς ἐφαντάζοντο. τῇ τετάρτῃ δὲ περὶ μεσημβρίαν μαλακῶς ἐνδιδόντος τοῦ πνεύματος καὶ συνιζάνοντος ἐπὶ τὴν θάλατταν καθείθημεν. ὡς δὲ τοῦ ὕδατος ἐψαύσαμεν,\nθαυμασίως ὑπερηδόμεθα καὶ ὑπερεχαίρομεν καὶ πᾶσαν ἐκ τῶν ʼπαρόντων εὐφροσύνην ἐποιούμεθα καὶ ἀποβάντες ἐνηχόμεθα· καὶ γὰρ ἔτυχε γαλήνη οὖσα καὶ εὐσταθοῦν τὸ πέλαγος.\nἔοικε δὲ ἀρχὴ κακῶν μειζόνων γίνεσθαι πολλάκις ἡ πρὸς τὸ βέλτιον μεταβολή· καὶ γὰρ ἡμεῖς δύο μόνας ἡμέρας ἐν εὐδίᾳ πλεύσαντες, τῆς τρίτης ὑποφαινούσης πρὸς ἀνίσχοντα τὸν ἥλιον ἄφνω ὁρῶμεν θηρία καὶ κήτη πολλὰ μὲν καὶ ἄλλα, ἓν δὲ μέγιστον ἁπάντων ὅσον σταδίων χιλίων καὶ πεντακοσίων τὸ μέγεθος· ἐπῄει δὲ κεχηνὸς καὶ πρὸ πολλοῦ ταράττον τὴν θάλατταν ἀφρῷ τε περικλυζόμενον καὶ τοὺς ὀδόντας ἐκφαῖνον πολὺ τῶν παρʼ ἡμῖν φαλλῶν ὑψηλοτέρους, ὀξεῖς δὲ πάντας ὥσπερ σκόλοπας καὶ λευκοὺς ὥσπερ ἐλεφαντίνους. ἡμεῖς μὲν οὖν τὸ ὕστατον ἀλλήλους προσειπόντες καὶ περιβαλόντες ἐμένομεν τὸ δὲ ἤδη παρῆν καὶ ἀναρροφῆσαν ἡμᾶς αὐτῇ νηῒ κατέπιεν. οὐ μέντοι ἔφθη συναράξαι τοῖς ὀδοῦσιν, ἀλλὰ διὰ τῶν ἀραιωμάτων ἡ ναῦς ἐς τὸ ἔσω διεξέπεσεν.\nἐπεὶ δὲ ἔνδον ἦμεν, τὸ μὲν πρῶτον σκότος ἦν καὶ οὐδὲν ἑωρῶμεν, ὕστερον δὲ αὐτοῦ ἀναχανόντος εἴδομεν κύτος μέγα καὶ πάντῃ πλατὺ καὶ ὑψηλόν, ἱκανὸν μυριάνδρῳ πόλει ἐνοικεῖν. ἔκειντο δὲ ἐν μέσῳ καὶ μεγάλοι καὶ μικροὶ ἰχθύες καὶ ἄλλα πολλὰ θηρία συγκεκομμένα, καὶ πλοίων ἱστία καὶ ἄγκυραι, καὶ ἀνθρώπων ὀστέα καὶ φορτία, κατὰ μέσον δὲ καὶ γῆ καὶ λόφοι ἦσαν, ἐμοὶ δοκεῖν, ἐκ τῆς ἰλύος ἣν κατέπινε συνιζάνουσα. ὕλη γοῦν ἐπʼ αὐτῆς καὶ δένδρα παντοῖα ἐπεφύκει καὶ λάχανα ἐβεβλαστήκει, καὶ ἐῴκει πάντα ἐξειργασμένοις· περίμετρον δὲ τῆς γῆς στάδιοι διακόσιοι καὶ τεσσαράκοντα. ἦν δὲ ἰδεῖν καὶ ὄρνεα θαλάττια, λάρους καὶ ἀλκυόνας, ἐπὶ τῶν δένδρων νεοττεύοντα.\nτότε μὲν οὖν ἐπὶ πολὺ ἐδακρύομεν, ὕστερον δὲ ἀναστήσαντες τοὺς ἑταίρους τὴν μὲν ναῦν ὑπεστηρίξαμεν, αὐτοὶ δὲ τὰ πυρεῖα συντρίψαντες καὶ ἀνακαύσαντες δεῖπνον ἐκ τῶν παρόντων ἐποιούμεθα. παρέκειτο δὲ ἄφθονα καὶ παντοδαπὰ κρέα τῶν ἰχθύων, καὶ ὕδωρ ἔτι τὸ ἐκ τοῦ Ἑωσφόρου εἴχομεν. τῇ ἐπιούσῃ δὲ διαναστάντες, εἴ ποτε ἀναχάνοι τὸ κῆτος, ἑωρῶμεν ἄλλοτε μὲν ὄρη, ἄλλοτε δὲ μόνον τὸν οὐρανόν, πολλάκις δὲ καὶ νήσους· καὶ γὰρ ᾐσθανόμεθα φερομένου αὐτοῦ ὀξέως πρὸς πᾶν μέρος τῆς θαλάττης. ʼ ἐπεὶ δὲ ἤδη ἐθάδες τῇ διατριβῇ ἐγενόμεθα, λαβὼν ἑπτὰ τῶν ἑταίρων ἐβάδιζον ἐς τὴν ὕλην περισκοπήσασθαι τὰ πάντα βουλόμενος. οὔπω δὲ πέντε ὅλους διελθὼν σταδίους εὗρον ἱερὸν Ποσειδῶνος, ὡς ἐδήλου ἡ ἐπιγραφή, καὶ μετʼ οὐ πολὺ καὶ τάφους πολλοὺς καὶ στήλας ἐπʼ αὐτῶν πλησίον τε πηγὴν ὕδατος διαυγοῦς, ἔτι δὲ καὶ κυνὸς ὑλακὴν ἠκούομεν καὶ καπνὸς ἐφαίνετο πόρρωθεν καί τινα καὶ ἔπαυλιν εἰκάζομεν.\nσπουδῇ οὖν βαδίζοντες ἐφιστάμεθα πρεσβύτῃ καὶ νεανίσκῳ μάλα προθύμως πρασιάν τινα ἐργαζομένοις καὶ, ὕδωρ ἀπὸ τῆς πηγῆς ἐπʼ αὐτὴν διοχετεύουσιν· ἡσθέντες οὖν ἅμα καὶ φοβηθέντες ἔστημεν κἀκεῖνοι δὲ ταὐτὸ ἡμῖν ὡς τὸ εἰκὸς παθόντες ἄναυδοι παρειστήκεσαν· ʼχρόνῳ δὲ ὁ πρεσβύτης ἔφη, Τίνες ὑμεῖς ἄρα ἐστέ, ὦ ξένοι; πότερον τῶν ἐναλίων δαιμόνων ἢ ἄνθρωποι δυστυχεῖς ἡμῖν παραπλήσιοι; καὶ γὰρ ἡμεῖς ἄνθρωποι ὄντες καὶ ἐν γῇ τραφέντες νῦν θαλάττιοι γεγόναμεν καὶ συννηχόμεθα τῷ περιέχοντι τούτῳ θηρίῳ, οὐδʼ ὃ πάσχομεν ἀκριβῶς εἰδότες· τεθνάναι μὲν γὰρ εἰκάζομεν, ζῆν δὲ πιστεύομεν. πρὸς ταῦτα ἐγὼ εἶπον Καὶ ἡμεῖς τοι ἄνθρωποι, νεήλυδές μέν, ὦ πάτερ, αὐτῷ σκάφει πρῴην καταποθέντες, προήλθομεν δὲ νῦν βουλόμενοι μαθεῖν τὰ ἐν τῇ ὕλῃ ὡς ἔχει· πολλὴ γάρ τις καὶ λάσιος ἐφαίνετο. δαίμων δέ τις, ὡς ἔοικεν, ἡμᾶς ἤγαγεν σέ τε ὀψομένους καὶ εἰσομένους ὅτι μὴ μόνοι ἐν τῷδε καθείργμεθα τῷ θηρίῳ· ἀλλὰ φράσον γε ἡμῖν τὴν σαυτοῦ τύχην, ὅστις τε ὢν καὶ ὅπως δεῦρο εἰσῆλθες. ὁ δὲ οὐ πρότερον ἔφη ἐρεῖν οὐδὲ πεύσεσθαι παρʼ ἡμῶν, πρὶν ξενίων τῶν παρόντων μεταδοῦναι, καὶ λαβὼν ἡμᾶς ἦγεν ἐπὶ τὴν οἰκίαν — ἐπεποίητο δὲ αὐτάρκη καὶ στιβάδας ἐνῳκοδόμητο καὶ τὰ ἄλλα ἐξήρτιστο — παραθεὶς δὲ ἡμῖν λάχανά τε καὶ ἀκρόδρυα καὶ ἰχθῦς, ἔτι δὲ καὶ οἶνον ἐγχέας, ἐπειδὴ ἱκανῶς ἐκορέσθημεν, ἐπυνθάνετο ἃ πεπόνθοιμεν· κἀγὼ πάντα ἑξῆς διηγησάμην, τόν τε χειμῶνα καὶ τὰ ἐν τῇ νήσῳ καὶ τὸν ἐν τῷ ἀέρι πλοῦν, καὶ τὸν πόλεμον, καὶ τὰ ἄλλα μέχρι τῆς εἰς τὸ κῆτος καταδύσεως.\nὁ δὲ ὑπερθαυμάσας καὶ αὐτὸς ἐν μέρει τὰ καθʼ αὑτὸν διεξῄει λέγων, Τὸ μὲν γένος εἰμί, ὦ ξένοι, Κύπριος, ὁρμηθεὶς δὲ κατʼ ἐμπορίαν ἀπὸ τῆς πατρίδος μετὰ παιδός, ὃν ὁρᾶτε, καὶ ἄλλων πολλῶν οἰκετῶν ἔπλεον εἰς Ἰταλίαν ποικίλον φόρτον κομίζων ἐπὶ νεὼς μεγάλης, ἣν ἐπὶ στόματι τοῦ κήτους διαλελυμένην ἴσως ἑωράκατε. μέχρι μὲν οὖν Σικελίας εὐτυχῶς διεπλεύσαμεν ἐκεῖθεν δὲ ἁρπασθέντες ἀνέμῳ σφοδρῷ τριταῖοι ἐς τὸν ὠκεανὸν ἀπηνέχθημεν, ἔνθα τῷ κήτει περιτυχόντες καὶ αὔτανδροι καταποθέντες δύο ἡμεῖς μόνοι, τῶν ἄλλων ἀποθανόντων, ἐσώθημεν. θάψαντες δὲ τοὺς ἑταίρους καὶ ναὸν τῷ Ποσειδῶνι δειμάμενοι τουτονὶ τὸν βίον ζῶμεν, λάχανα μὲν κηπεύοντες, ἰχθῦς δὲ σιτούμενοι καὶ ἀκρόδρυα. πολλὴ δέ, ὡς ὁρᾶτε, ἡ ὕλη, καὶ μὴν καὶ ἀμπέλους ἔχει πολλάς, ἀφʼ ὧν ἡδύτατος οἶνος γεννᾶται· καὶ τὴν πηγὴν δὲ ἴσως εἴδετε καλλίστου καὶ ψυχροτάτου ὕδατος. εὐνὴν δὲ ἀπὸ τῶν φύλλων ποιούμεθα, καὶ πῦρ ἄφθονον καίομεν, καὶ ὄρνεα δὲ θηρεύομεν τὰ εἰσπετόμενα, καὶ ζῶντας ἰχθῦς ἀγρεύομεν ἐξιόντες ἐπὶ τὰ βραγχία τοῦ θηρίου, ἔνθα καὶ λουόμεθα, ὁπόταν ἐπιθυμήσωμεν. καὶ μὴν καὶ λίμνη οὐ πόρρω ἐστὶν σταδίων εἴκοσι τὴν περίμετρον, ἰχθῦς ἔχουσα παντοδαπούς, ἐν καὶ νηχόμεθα καὶ πλέομεν ἐπὶ σκάφους μικροῦ, ὃ ἐγὼ ναυπηγησάμην. ἔτη δέ ἐστιν ἡμῖν τῆς καταπόσεως ταῦτα ἑπτὰ καὶ εἴκοσι.\nκαὶ τὰ μὲν ἄλλα ἴσως φέρειν δυνάμεθα, οἱ δὲ γείτονες ἡμῶν καὶ πάροικον σφόδρα χαλεποὶ καὶ βαρεῖς εἰσιν, ἄμικτοί τε ὄντες καὶ ἄγριοι. ἦ γάρ, ἔφην ἐγώ, καὶ ἄλλοι τινὲς εἰσιν ἐν τῷ κήτει; πολλοὶ μὲν οὖν, ἔφη, καὶ ἄξενοι καὶ τὰς μορφὰς ἀλλόκοτοι· τὰ μὲν γὰρ ἑσπέρια τῆς ὕλης καὶ οὐραῖα Ταριχᾶνες οἰκοῦσιν, ἔθνος ἐγχελυωπὸν καὶ καραβοπρόσωπον, μάχιμον καὶ θρασὺ καὶ ὠμοφάγον τὰ δὲ τῆς ἑτέρας πλευρᾶς κατὰ τὸν δεξιὸν τοῖχον Τριτωνομένδητες, τὰ μὲν ἄνω ἀνθρώποις ἐοικότες, τὰ δὲ κάτω τοῖς γαλεώταις, ἧττον μέντοι ἄδικοὶ εἰσιν τῶν ἄλλων τὰ λαιὰ δὲ Καρκινόχειρες καὶ Θυννοκέφαλοι συμμαχίαν τε καὶ φιλίαν πρὸς ἑαυτοὺς πεποιημένοι· τὴν δὲ μεσόγαιαν νέμονται Παγουρίδαι καὶ Ψηττόποδες, γένος μάχιμον καὶ δρομικώτατον· τὰ ἑῷα δέ, τὰ πρὸς αὐτῷ τῷ στόματι, τὰ πολλὰ μὲν ἔρημά ἐστι, προσκλυζόμενα τῇ θαλάττῃ· ὅμως δὲ ἐγὼ ταῦτα ἔχω φόρον τοῖς Ψηττόποσιν ὑποτελῶν ἑκάστου ἔτους ὄστρεια πεντακόσια.\nτοιαύτη μὲν ἡ χώρα ἐστὶν ὑμᾶς δὲ χρὴ ὁρᾶν ὅπως δυνησόμεθα τοσούτοις ἔθνεσι μάχεσθαι καὶ ὅπως βιοτεύσομεν. πόσοι δέ, ἔφην ἐγώ, πάντες οὗτοὶ εἰσιν; πλείους, ἔφη, τῶν χιλίων. ὅπλα δὲ τίνα ἐστὶν αὐτοῖς; οὐδέν, ἔφη, πλὴν τὰ ὀστᾶ τῶν ἰχθύων. οὐκοῦν, ἔφην ἐγώ, ἄριστα ἂν ἔχοι διὰ μάχης ἐλθεῖν αὐτοῖς, ἅτε οὖσιν ἀνόπλοις αὐτούς ὡπλισμένους· εἰ γὰρ κρατήσομεν αὐτῶν, ἀδεῶς τὸν λοιπὸν βίον οἰκήσομεν.\nἔδοξε ταῦτα, καὶ ἀπελθόντες ἐπὶ ναῦν παρεσκευαζόμεθα. αἰτία δὲ τοῦ πολέμου ἔμελλεν ἔσεσθαι τοῦ φόρου ἡ.οὐκ ἀπόδοσις, ἤδη τῆς προθεσμίας ἐνεστώσης. καὶ δὴ οἱ μὲν ἔπεμπον ἀπαιτοῦντες τὸν δασμὸν ὁ δὲ ὑπεροπτικῶς ἀποκρινάμενος ἀπεδίωξε τοὺς ἀγγέλους. πρῶτοι οὖν οἱ Ψηττόποδες καὶ οἱ Παγουρίδαι χαλεπαίνοντες τῷ Σκινθάρῳ — τοῦτο γὰρ ἐκαλεῖτο — μετὰ πολλοῦ θορύβου ἐπῄεσαν.\nἡμεῖς δὲ τὴν ἔφοδον ὑποπτεύοντες ἐξοπλισάμενοι ἀνεμένομεν, λόχον τινὰ προτάξαντες ἀνδρῶν πέντε καὶ εἴκοσι. προείρητο δὲ τοῖς ἐν τῇ ἐνέδρᾳ, ἐπειδὰν ἴδωσι παρεληλυθότας τοὺς πολεμίους, ἐπανίστασθαι· καὶ οὕτως ἐποίησαν. ἐπαναστάντες γὰρ κατόπιν ἔκοπτον αὐτούς, καὶ ἡμεῖς δὲ αὐτοὶ πέντε καὶ εἴκοσι τὸν ἀριθμὸν ὄντες — καὶ γὰρ ὁ Σκίνθαρος καὶ ὁ παῖς αὐτοῦ συνεστρατεύοντο — ὑπηντιάζομεν, καὶ συμμίξαντες θυμῷ καὶ ῥώμῃ διεκινδυνεύομεν. τέλος δὲ τροπὴν αὐτῶν ποιησάμενοι κατεδιώξαμεν ἄχρι πρὸς τοὺς φωλεούς. ἀπέθανον δὲ τῶν μὲν πολεμίων ἑβδομήκοντα καὶ ἑκατόν, ἡμῶν δὲ εἷς, ὁ κυβερνήτης, τρίγλης πλευρᾷ διαπαρεὶς τὸ μετάφρενον.\nἐκείνην μὲν οὖν τὴν ἡμέραν καὶ τὴν νύκτα ἐπηυλισάμεθα τῇ μάχῃ καὶ τρόπαιον ἐστήσαμεν ῥάχιν ξηρὰν δελφῖνος ἀναπήξαντες. τῇ ὑστεραίᾳ δὲ καὶ οἱ ἄλλοι αἰσθόμενοι παρῆσαν, τὸ μὲν δεξιὸν κέρας ἔχοντες οἱ Ταριχᾶνες — ἡγεῖτο δὲ αὐτῶν Πήλαμος — τὸ δὲ εὐώνυμον οἱ Θυννοκέφαλοι, τὸ μέσον δὲ οἱ Καρκινόχειρες· οἱ γὰρ Τριτωνομένδητες τὴν ἡσυχίαν ἦγον οὐδετέροις συμμαχεῖν προαιρούμενοι. ἡμεῖς δὲ προαπαντήσαντες αὐτοῖς παρὰ τὸ Ποσειδώνιον συνεμίξαμεν πολλῇ βοῇ χρώμενοι, ἀντήχει δὲ τὸ κύτος ὥσπερ τὰ σπήλαια. τρεψάμενοι δὲ αὐτούς, ἅτε γυμνῆτας ὄντας, καὶ καταδιώξαντες ἐς τὴν ὕλην τὸ λοιπὸν ἐπεκρατοῦμεν τῆς γῆς.\nκαὶ μετʼ οὐ πολὺ κήρυκας ἀποστείλαντες νεκρούς τε ἀνῃροῦντο καὶ περὶ φιλίας διελέγοντο· ἡμῖν δὲ οὐκ ἐδόκει σπένδεσθαι, ἀλλὰ τῇ ὑστεραίᾳ χωρήσαντες ἐπʼ αὐτοὺς πάντας ἄρδην ἐξεκόψαμεν πλὴν τῶν Τριτωνομενδήτων. οὗτοι δὲ ὡς εἶδον τὰ γινόμενα, διαδράντες ἐκ τῶν βραγχίων ἀφῆκαν αὑτοὺς εἰς τὴν θάλατταν. ἡμεῖς δὲ τὴν χώραν ἐπελθόντες ἔρημον ἤδη οὖσαν τῶν πολεμίων τὸ λοιπὸν ἀδεῶς κατῳκοῦμεν, τὰ πολλὰ γυμνασίοις τε καὶ κυνηγεσίοις χρώμενοι καὶ ἀμπελουργοῦντες καὶ τὸν καρπὸν συγκομιζόμενοι τὸν ἐκ τῶν δένδρων, καὶ ὅλως ἐῴκειμεν τοῖς ἐν δεσμωτηρίῳ μεγάλῳ καὶ ἀφύκτῳ τρυφῶσι καὶ λελυμένοις.\nἐνιαυτὸν μὲν οὖν καὶ μῆνας ὀκτὼ τοῦτον διήγομεν τὸν τρόπον.\nτῷ δʼ ἐνάτῳ μηνὶ πέμπτῃ ἱσταμένου, περὶ τὴν δευτέραν τοῦ στόματος ἄνοιξιν — ἅπαξ γὰρ δὴ τοῦτο κατὰ τὴν ὥραν ἑκάστην ἐποίει τὸ κῆτος, ὥστε ἡμᾶς πρὸς τὰς ἀνοίξεις τεκμαίρεσθαι τὰς ὥρας — περὶ οὖν τὴν δευτέραν, ὥσπερ ἔφην, ἄνοιξιν, ἄφνω βοή τε πολλὴ καὶ θόρυβος ἠκούετο καὶ ὥσπερ κελεύσματα καὶ εἰρεσίαι· ταραχθέντες οὖν ἀνειρπύσαμεν ἐπʼ αὐτὸ τὸ στόμα τοῦ θηρίου καὶ στάντες ἐνδοτέρω τῶν ὀδόντων καθεωρῶμεν ἁπάντων ὧν ἐγὼ εἶδον θεαμάτων παραδοξότατον, ἄνδρας μεγάλους, ὅσον ἡμισταδιαίους τὰς ἡλικίας, ἐπὶ νήσων μεγάλων προσπλέοντας ὥσπερ ἐπὶ τριήρων. οἶδα μὲν οὖν ἀπίστοις ἐοικότα ἱστορήσων, λέξω δὲ ὅμως. νῆσοι ἦσαν ἐπιμήκεις μέν, οὐ πάνυ δὲ ὑψηλαί, ὅσον ἑκατὸν σταδίων ἑκάστη τὸ περίμετρον ἐπὶ δὲ αὐτῶν ἔπλεον τῶν ἀνδρῶν ἐκείνων ἀμφὶ τοὺς εἴκοσι καὶ ἑκατὸν τούτων δὲ οἱ μὲν παρʼ ἑκάτερα τῆς νήσου καθήμενοι ἐφεξῆς ἐκωπηλάτουν κυπαρίττοις μεγάλαις αὐτοκλάδοις καὶ αὐτοκόμοις ὥσπερ ἐρετμοῖς, κατόπιν δὲ ἐπὶ τῆς πρύμνης, ὡς ἐδόκει, κυβερνήτης ἐπὶ λόφου ὑψηλοῦ εἱστήκει χάλκεον ἔχων πηδάλιον πεντασταδιαῖον τὸ μῆκος· ἐπὶ δὲ τῆς πρῴρας ὅσον τετταράκοντα ὡπλισμένοι αὐτῶν ἐμάχοντο, πάντα ἐοικότες ἀνθρώποις πλὴν τῆς κόμης· αὕτη δὲ πῦρ ἦν καὶ ἐκάετο, ὥστε οὐδὲ κορύθων ἐδέοντο. ἀντὶ δὲ ἱστίων ὁ ἄνεμος ἐμπίπτων τῇ ὕλῃ, πολλῇ οὔσῃ ἐν ἑκάστῃ, ἐκόλπου τε ταύτην καὶ ἔφερε τὴν νῆσον ᾗ ἐθέλοι ὁ κυβερνήτης· κελευστὴς δὲ ἐφειστήκει αὐτοῖς, καὶ πρὸς τὴν εἰρεσίαν ὀξέως ἐκινοῦντο ὥσπερ τὰ μακρὰ τῶν πλοίων.\nτὸ μὲν οὖν πρῶτον δύο ἢ τρεῖς ἑωρῶμεν, ὕστερον δὲ ἐφάνησαν ὅσον ἑξακόσιοι, καὶ διαστάντες ἐπολέμουν καὶ ἐναυμάχουν. πολλαὶ μὲν οὖν ἀντίπρῳροι συνηράσσοντο ἀλλήλαις, πολλαὶ δὲ καὶ ἐμβληθεῖσαι κατεδύοντο, αἱ δὲ συμπλεκόμεναι καρτερῶς διηγωνίζοντο καὶ οὐ ῥᾳδίως ἀπελύοντο· οἱ γὰρ ἐπὶ τῆς πρῴρας τεταγμένοι πᾶσαν ἐπεδείκνυντο προθυμίαν ἐπιβαίνοντες καὶ ἀναιροῦντες· ἐζώγρει δὲ οὐδείς. ἀντὶ δὲ χειρῶν σιδηρῶν πολύποδας μεγάλους ἐκδεδεμένους ἀλλήλοις ἐπερρίπτουν, οἱ δὲ περιπλεκόμενοι τῇ ὕλῃ κατεῖχον τὴν νῆσον. ἔβαλλον μέντοι καὶ ἐτίτρωσκον ὀστρέοις τε ἁμαξοπληθέσι καὶ σπόγγοις πλεθριαίοις.\nἡγεῖτο δὲ τῶν μὲν Αἰολοκένταυρος, τῶν δὲ Θαλασσοπότης·̆ καὶ μάχη αὐτοῖς ἐγεγένητο, ὡς ἐδόκει, λείας ἕνεκα· ἐλέγετο γὰρ ὁ Θαλασσοπότης πολλὰς ἀγέλας δελφίνων τοῦ Αἰολοκενταύρου ἐληλακέναι, ὡς ἦν ἀκούειν ἐπικαλούντων ἀλλήλοις καὶ τὰ ὀνόματα τῶν βασιλέων ἐπιβοωμένων. τέλος δὲ νικῶσιν οἱ τοῦ Αἰολοκενταύρου καὶ νήσους τῶν πολεμίων καταδύουσιν ἀμφὶ τὰς πεντήκοντα καὶ ἑκατὸν καὶ ἄλλας τρεῖς λαμβάνουσιν αὐτοῖς ἀνδράσιν αἱ δὲ λοιπαὶ πρύμναν κρουσάμεναι ἔφευγον. οἱ δὲ μέχρι τινὸς διώξαντες, ἐπειδὴ ἑσπέρα ἦν, τραπόμενοι πρὸς τὰ ναυάγια τῶν πλείστων ἐπεκράτησαν καὶ τὰ ἑαυτῶν ἀνείλοντο· καὶ γὰρ ἐκείνων κατέδυσαν νῆσοι οὐκ ἐλάττους τῶν ὀγδοήκοντα. ἔστησαν δὲ καὶ τρόπαιον τῆς νησομαχίας ἐπὶ τῇ κεφαλῇ τοῦ κήτους μίαν τῶν πολεμίων νήσων ἀνασταυρώσαντες. ἐκείνην μὲν οὖν τὴν νύκτα περὶ τὸ θηρίον ηὐλίσαντο ἐξάψαντες αὐτοῦ τὰ ἀπόγεια καὶ ἐπʼ ἀγκυρῶν πλησίον ὁρμισάμενοι· καὶ γὰρ ἀγκύραις ἐχρῶντο μεγάλαις ὑαλίναις καρτεραῖς. τῇ ὑστεραίᾳ δὲ θύσαντες ἐπὶ τοῦ κήτους καὶ τοὺς οἰκείους θάψαντες ἐπʼ αὐτοῦ ἀπέπλεον ἡδόμενοι καὶ ὥσπερ παιᾶνας ᾄδοντες. ταῦτα μὲν τὰ κατὰ τὴν νησομαχίαν γενόμενα.\nτὸ δὲ ἀπὸ τούτου μηκέτι φέρων ἐγὼ τὴν ἐν τῷ κήτει δίαιταν ἀχθόμενός τε τῇ μονῇ μηχανήν τινα ἐζήτουν, διʼ ἧς ἂν ἐξελθεῖν γένοιτο· καὶ τὸ μὲν πρῶτον ἔδοξεν ἡμῖν διορύξασι κατὰ τὸν δεξιὸν τοῖχον ἀποδρᾶναι, καὶ ἀρξάμενοι διεκόπτομεν ἐπειδὴ δὲ προελθόντες ὅσον πέντε σταδίους οὐδὲν ἠνύομεν, τοῦ μὲν ὀρύγματος ἐπαυσάμεθα, τὴν δὲ ὕλην καῦσαι διέγνωμεν οὕτω γὰρ ἂν τὸ κῆτος ἀποθανεῖν εἰ δὲ τοῦτο γένοιτο, ῥᾳδία ἔμελλεν ἡμῖν ἔσεσθαι ἡ ἔξοδος. ἀρξάμενοι οὖν ἀπὸ τῶν οὐραίων ἐκαίομεν, καὶ ἡμέρας μὲν ἑπτὰ καὶ ἴσας νύκτας ἀναισθήτως εἶχε τοῦ καύματος, ὀγδόῃ δὲ καὶ ἐνάτῃ συνίεμεν αὐτοῦ νοσοῦντος· ἀργότερον γοῦν ἀνέχασκεν, καὶ εἴ ποτε ἀναχάνοι, ταχὺ συνέμυεν. δεκάτῃ δὲ καὶ ἑνδεκάτῃ τέλεον ἀπενεκροῦτο καὶ δυσῶδες ἦν τῇ δωδεκάτῃ δὲ μόλις ἐνενοήσαμεν ὡς, εἰ μή τις χανόντος αὐτοῦ ὑποστηρίξειεν τοὺς γομφίους, ὥστε μηκέτι συγκλεῖσαι, κινδυνεύσομεν κατακλεισθέντες ἐν νεκρῷ αὐτῷ ἀπολέσθαι, οὕτω δὴ μεγάλοις δοκοῖς τὸ στόμα διερείσαντες τὴν ναῦν ἐπεσκευάζομεν ὕδωρ τε ὡς ἔνι πλεῖστον ἐμβαλλόμενοι καὶ τἆλλα ἐπιτήδεια· κυβερνήσειν δὲ ἔμελλεν ὁ Σκίνθαρος.\nτῇ δὲ ἐπιούσῃ τὸ μὲν ἤδη ἐτεθνήκει. ἡμεῖς δὲ ἀνελκύσαντες τὸ πλοῖον καὶ διὰ τῶν ἀραιωμάτων διαγαγόντες καὶ ἐκ τῶν ὀδόντων ἐξάψαντες ἠρέμα καθήκαμεν ἐς τὴν θάλατταν ἐπαναβάντες δὲ ἐπὶ τὰ νῶτα καὶ θύσαντες τῷ Ποσειδῶνι αὐτοῦ παρὰ τὸ τρόπαιον ἡμέρας τε τρεῖς ἐπαυλισάμενοι νηνεμία γὰρ ἦν — τῇ τετάρτῃ ἀπεπλεύσαμεν. ἔνθα δὴ πολλοῖς τῶν ἐκ τῆς ναυμαχίας νεκροῖς ἀπηντῶμεν καὶ προσωκέλλομεν, καὶ τὰ σώματα καταμετροῦντες ἐθαυμάζομεν. καὶ ἡμέρας μέν τινας ἐπλέομεν εὐκράτῳ ἀέρι χρώμενοι, ἔπειτα βορέου σφοδροῦ πνεύσαντος μέγα κρύος ἐγένετο, καὶ ὑπʼ αὐτοῦ πᾶν ἐπάγη τὸ πέλαγος, οὐκ ἐπιπολῆς μόνον, ἀλλὰ καὶ ἐς βάθος ὅσον ἐς ἓξ ὀργυιάς, ὥστε καὶ ἀποβάντας διαθεῖν ἐπὶ τοῦ κρυστάλλου. ἐπιμένοντος δὲ τοῦ πνεύματος φέρειν οὐ δυνάμενοι τοιόνδε τι ἐπενοήσαμεν — ὁ δὲ τὴν γνώμην ἀποφηνάμενος ἦν ὁ Σκίνθαρος — σκάψαντες γὰρ ἐν τῷ ὕδατι σπήλαιον μέγιστον ἐν τούτῳ ἐμείναμεν ἡμέρας τριάκοντα, πῦρ ἀνακαίοντες καὶ σιτούμενοι τοὺς ἰχθῦς· εὑρίσκομεν δὲ αὐτοὺς ἀνορύττοντες. ἐπειδὴ δὲ ἤδη ἐπέλειπε τὰ ἐπιτήδεια, προελθόντες καὶ τὴν ναῦν πεπηγυῖαν ἀνασπάσαντες καὶ πετάσαντες τὴν ὀθόνην ἐσυρόμεθα ὥσπερ πλέοντες λείως καὶ προσηνῶς ἐπὶ τοῦ πάγου διολισθάνοντες. ἡμέρᾳ δὲ πέμπτῃ ἀλέα τε ἦν ἤδη καὶ ὁ πάγος ἐλύετο καὶ ὕδωρ πάντα αὖθις ἐγίνετο.\nπλεύσαντες οὖν ὅσον τριακοσίους σταδίους νήσῳ μικρᾷ καὶ ἐρήμῃ προσηνέχθημεν, ἀφʼ ἧς ὕδωρ λαβόντες — ἐπελελοίπει γὰρ ἤδη — καὶ δύο ταύρους ἀγρίους κατατοξεύσαντες ἀπεπλεύσαμεν. οἱ δὲ ταῦροι οὗτοι τὰ κέρατα οὐκ ἐπὶ τῆς κεφαλῆς εἶχον, ἀλλʼ ὑπὸ τοῖς ὀφθαλμοῖς, ὥσπερ ὁ Μῶμος ἠξίου. μετʼ οὐ πολὺ δὲ εἰς πέλαγος ἐμβαίνομεν, οὐχ ὕδατος, ἀλλὰ γάλακτος· καὶ νῆσος ἐν αὐτῷ ἐφαίνετο λευκὴ πλήρης ἀμπέλων. ἦν δὲ ἡ νῆσος τυρὸς μέγιστος συμπεπηγώς, ὡς ὕστερον ἐμφαγόντες ἐμάθομεν, σταδίων εἴκοσι πέντε τὸ περίμετρον αἱ δὲ ἄμπελοι βοτρύων πλήρεις, οὐ μέντοι οἶνον, ἀλλὰ γάλα ἐξ αὐτῶν ἀποθλίβοντες ἐπίνομεν. ἱερὸν δὲ ἐν μέσῃ τῇ νήσῳ ἀνῳκοδόμητο Γαλατείας τῆς Νηρηΐδος, ὡς ἐδήλου τὸ ἐπίγραμμα. ὅσον δʼ οὖν χρόνον ἐκεῖ ἐμείναμεν, ὄψον μὲν ἡμῖν καὶ σιτίον ἡ γῆ ὑπῆρχεν, ποτὸν δὲ τὸ γάλα τὸ ἐκ τῶν βοτρύων. βασιλεύειν δὲ τῶν χωρίων τούτων ἐλέγετο Τυρὼ ἡ Σαλμωνέως, μετὰ τὴν ἐντεῦθεν ἀπαλλαγὴν ταύτην παρὰ τοῦ Ποσειδῶνος λαβοῦσα τὴν τιμήν. Μείναντες δὲ ἡμέρας ἐν τῇ νήσῳ πέντε,\nτῇ ἕκτῃ ἐξωρμήσαμεν, αὔρας μέν τινος παραπεμπούσης, λειοκύμονος δὲ οὔσης τῆς θαλάττης· ὀγδόῃ δὲ ἡμέρᾳ πλέοντες οὐκέτι διὰ τοῦ γάλακτος, ἀλλʼ ἤδη ἐν ἁλμυρῷ καὶ κυανέῳ ὕδατι, καθορῶμεν ἀνθρώπους πολλοὺς ἐπὶ τοῦ πελάγους διαθέοντας, ἅπαντα ἡμῖν προσεοικότας, καὶ τὰ σώματα καὶ τὰ μεγέθη, πλὴν τῶν ποδῶν μόνων ταῦτα γὰρ φέλλινα εἶχον, ἀφʼ οὗ δή, οἶμαι, καὶ ἐκαλοῦντο Φελλόποδες. ἐθαυμάσαμεν οὖν ἰδόντες οὐ βαπτιζομένους, ἀλλὰ ὑπερέχοντας τῶν κυμάτων καὶ ἀδεῶς ὁδοιποροῦντας. οἱ δὲ καὶ προσῄεσαν καὶ ἠσπάζοντο ἡμᾶς Ἑλληνικῇ φωνῇ· ἔλεγον δὲ καὶ εἰς Φελλὼ τὴν αὑτῶν πατρίδα ἐπείγεσθαι. μέχρι μὲν οὖν τινος συνωδοιπόρουν ἡμῖν παραθέοντες, εἶτα ἀποτραπόμενοι τῆς ὁδοῦ ἐβάδιζον εὔπλοιαν ἡμῖν ἐπευξάμενοι.\nμετʼ ὀλίγον δὲ πολλαὶ νῆσοι ἐφαίνοντο, πλησίον μὲν ἐξ ἀριστερῶν ἡ Φελλώ, ἐς ἣν ἐκεῖνοι ἔσπευδον, πόλις ἐπὶ μεγάλου καὶ στρογγύλου φελλοῦ κατοικουμένη· πόρρωθεν δὲ καὶ μᾶλλον ἐν δεξιᾷ πέντε μέγισται καὶ ὑψηλόταται, καὶ πῦρ πολὺ ἀπʼ αὐτῶν ἀνεκαίετο, κατὰ δὲ τὴν πρῷραν μία πλατεῖα καὶ ταπεινή,\nσταδίους ἀπέχουσα οὐκ ἐλάττους πεντακοσίων. ἤδη δὲ πλησίον ἦμεν, καὶ θαυμαστή τις αὔρα περιέπνευσεν ἡμᾶς, ἡδεῖα καὶ εὐώδης, οἵαν φησὶν ὁ συγγραφεὺς Ἡρόδοτος ἀπόζειν τῆς εὐδαίμονος Ἀραβίας. οἷον γὰρ ἀπὸ ῥόδων καὶ ναρκίσσων καὶ ὑακίνθων καὶ κρίνων καὶ ἴων, ἔτι δὲ μυρρίνης καὶ δάφνης καὶ ἀμπελάνθης, τοιοῦτον ἡμῖν τὸ ἡδὺ προσέβαλλεν. ἡσθέντες δὲ τῇ ὀσμῇ καὶ χρηστὰ ἐκ μακρῶν πόνων ἐλπίσαντες κατʼ ὀλίγον ἤδη πλησίον τῆς νήσου ἐγινόμεθα. ἔνθα δὴ καὶ καθεωρῶμεν λιμένας τε πολλοὺς περὶ πᾶσαν ἀκλύστους καὶ μεγάλους, ποταμούς τε διαυγεῖς ἐξιέντας ἠρέμα εἰς τὴν θάλασσαν, ἔτι δὲ λειμῶνας καὶ ὕλας καὶ ὄρνεα μουσικά, τὰ μὲν ἐπὶ τῶν ᾐόνων ᾄδοντα, πολλὰ δὲ καὶ ἐπὶ τῶν κλάδων ἀήρ τε κοῦφος καὶ εὔπνους περιεκέχυτο τὴν χώραν· καὶ αὖραι δέ τινες ἡδεῖαι πνέουσαι ἠρέμα τὴν ὕλην διεσάλευον, ὥστε καὶ ἀπὸ τῶν κλάδων κινουμένων τερπνὰ καὶ συνεχῆ μέλη ἀπεσυρίζετο, ἐοικότα τοῖς ἐπʼ ἐρημίας αὐλήμασι τῶν πλαγίων αὐλῶν. καὶ μὴν καὶ βοὴ σύμμικτος ἠκούετο ἄθρους, οὐ θορυβώδης, ἀλλʼ οἵα γένοιτʼ ἂν ἐν συμποσίῳ, τῶν μὲν αὐλούντων, τῶν δὲ ἐπᾳδόντων, ἐνίων δὲ κροτούντων πρὸς αὐλὸν ἢ κιθάραν.\nτούτοις ἅπασι κηλούμενοι κατήχθημεν, ὁρμίσαντες δὲ τὴν ναῦν ἀπεβαίνομεν, τὸν Σκίνθαρον ἐν αὐτῇ καὶ δύο τῶν ἑταίρων ἀπολιπόντες. προϊόντες δὲ διὰ λειμῶνος εὐανθοῦς ἐντυγχάνομεν τοῖς φρουροῖς καὶ περιπόλοις, οἱ δὲ δήσαντες ἡμᾶς ῥοδίνοις στεφάνοις· — οὗτος γὰρ μέγιστος παρʼ αὐτοῖς δεσμός ἐστιν — ἀνῆγον ὡς τὸν ἄρχοντα, παρʼ ὧν δὴ καθʼ ὁδὸν ἠκούσαμεν ὡς ἡ μὲν νῆσος εἴη τῶν Μακάρων προσαγορευομένη, ἄρχοι δὲ ὁ Κρὴς Ῥαδάμανθυς. καὶ δὴ ἀναχθέντες ὡς αὐτὸν ἐν τάξει τῶν δικαζομένων ἔστημεν τέταρτοι.\nἦν δὲ ἡ μὲν πρώτη δίκη περὶ Αἴαντος τοῦ Τελαμῶνος, εἴτε χρὴ αὐτὸν συνεῖναι τοῖς ἥρωσιν εἴτε καὶ μή· κατηγορεῖτο δὲ αὐτοῦ ὅτι μεμήνοι καὶ ἑαυτὸν ἀπεκτόνοι. τέλος δὲ πολλῶν ῥηθέντων ἔγνω ὁ Ῥαδάμανθυς, νῦν μὲν αὐτὸν πιόμενον τοῦ ἐλλεβόρου παραδοθῆναι Ἱπποκράτει τῷ Κῴῳ ἰατρῷ, ʼὕστερον δὲ σωφρονήσαντα μετέχειν τοῦ συμποσίου.\nδευτέρα δὲ ἦν κρίσις ἐρωτική, Θησέως καὶ Μενελάου περὶ τῆς Ἑλένης διαγωνιζομένων, ποτέρῳ χρὴ αὐτὴν συνοικεῖν. καὶ ὁ Ῥαδάμανθυς ἐδίκασε Μενελάῳ συνεῖναι αὐτὴν ἅτε καὶ τοσαῦτα πονήσαντι καὶ κινδυνεύσαντι τοῦ γάμου ἕνεκα· καὶ γὰρ αὖ τῷ Θησεῖ καὶ ἄλλας εἶναι γυναῖκας, τήν τε Ἀμαζόνα καὶ τὰς τοῦ Μίνωος θυγατέρας.\nτρίτη δʼ ἐδικάσθη περὶ προεδρίας Ἀλεξάνδρῳ τε τῷ Φιλίππου καὶ Ἀννίβᾳ τῷ Καρχηδονίῳ, καὶ ἔδοξε προέχειν ὁ Ἀλέξανδρος, καὶ θρόνος αὐτῷ ἐτέθη παρὰ Κῦρον τὸν Πέρσην τὸν πρότερον.\nτέταρτοι δὲ ἡμεῖς προσήχθημεν· καὶ ὁ μὲν ἤρετο τί παθόντες ἔτι ζῶντες ἱεροῦ χωρίου ἐπιβαίημεν ἡμεῖς δὲ πάντα ἑξῆς διηγησάμεθα. οὕτω δὴ μεταστησάμενος ἡμᾶς ἐπὶ πολὺν χρόνον ἐσκέπτετο καὶ τοῖς συνέδροις ἐκοινοῦτο περὶ ἡμῶν. συνήδρευον δὲ ἄλλοι τε πολλοὶ καὶ Ἀριστείδης ὁ δίκαιος ὁ Ἀθηναῖος. ὡς δὲ ἔδοξεν αὐτῷ, ἀπεφήναντο, τῆς μὲν φιλοπραγμοσύνης καὶ τῆς ἀποδημίας, ἐπειδὰν ἀποθάνωμεν, δοῦναι τὰς εὐθύνας, τὸ δὲ νῦν ῥητὸν χρόνον μείναντας ἐν τῇ νήσῳ καὶ συνδιαιτηθέντας τοῖς ἥρωσιν ἀπελθεῖν. ἔταξαν δὲ καὶ τὴν προθεσμίαν τῆς ἐπιδημίας μὴ πλέον μηνῶν ἑπτά.\nτοὐντεῦθεν αὐτομάτων ἡμῖν τῶν στεφάνων περιρρυέντων ἐλελύμεθα καὶ εἰς τὴν πόλιν ἠγόμεθα καὶ εἰς τὸ τῶν Μακάρων συμπόσιον. αὐτὴ μὲν οὖν ἡ πόλις πᾶσα χρυσῆ,τὸ δὲ τεῖχος περίκειται σμαράγδινον πύλαι δέ εἰσιν ἑπτά, πᾶσαι μονόξυλοι κινναμώμινοι· τὸ μέντοι ἔδαφος τὸ τῆς πόλεως καὶ ἡ ἐντὸς τοῦ τείχους γῆ ἐλεφαντίνη· ναοὶ δὲ πάντων θεῶν βηρύλλου λίθου ᾠκοδομημένοι, καὶ βωμοὶ ἐν αὐτοῖς μέγιστοι μονόλιθοι ἀμεθύστινοι, ἐφʼ ὧν ποιοῦσι τὰς ἑκατόμβας. περὶ δὲ τὴν πόλιν ῥεῖ ποταμὸς μύρου τοῦ καλλίστου, τὸ πλάτος πήχεων ἑκατὸν βασιλικῶν, βάθος δὲ πέντε ὥστε νεῖν εὐμαρῶς. λουτρὰ δέ ἐστιν αὐτοῖς οἶκοι μεγάλοι ὑάλινοι, τῷ κινναμώμῳ ἐγκαιόμενοι· ἀντὶ μέντοι τοῦ ὕδατος ἐν ταῖς πυέλοις δρόσος θερμὴ ἔστιν.\nἐσθῆτι δὲ χρῶνται ἀραχνίοις λεπτοῖς, πορφυροῖς. αὐτοὶ δὲ σώματα μὲν οὐκ ἔχουσιν, ἀλλʼ ἀναφεῖς καὶ ἄσαρκοί εἰσιν, μορφὴν δὲ καὶ ἰδέαν μόνην ἐμφαίνουσιν, καὶ ἀσώματοι ὄντες ὅμως συνεστᾶσιν καὶ κινοῦνται καὶ φρονοῦσι καὶ φωνὴν ἀφιᾶσιν, καὶ ὅλως ἔοικε γυμνή τις ἡ ψυχὴ αὐτῶν περιπολεῖν τὴν τοῦ σώματος ὁμοιότητα περικειμένη· εἰ γοῦν μὴ ἅψαιτό τις, οὐκ ἂν ἐξελέγξειε μὴ εἶναι σῶμα τὸ ὁρώμενον· εἰσὶ γὰρ ὥσπερ σκιαὶ ὀρθαί, οὐ μέλαιναι. γηράσκει δὲ οὐδείς, ἀλλʼ ἐφʼ ἧς ἂν ἡλικίας ἔλθῃ παραμένει. οὐ μὴν οὐδὲ νὺξ παρʼ αὐτοῖς γίνεται, οὐδὲ ἡμέρα πάνυ λαμπρά· καθάπερ δὲ τὸ λυκαυγὲς ἤδη πρὸς ἕω, μηδέπω ἀνατείλαντος ἡλίου, τοιοῦτο φῶς ἐπέχει τὴν γῆν. καὶ μέντοι καὶ ὥραν μίαν ἴσασιν τοῦ ἔτους· αἰεὶ γὰρ παρʼ αὐτοῖς ἔαρ ἐστὶ καὶ εἷς ἄνεμος πνεῖ παρʼ αὐτοῖς ὁ ζέφυρος.\nἡ δὲ χώρα πᾶσι μὲν ἄνθεσιν, πᾶσι δὲ φυτοῖς ἡμέροις τε καὶ σκιεροῖς τέθηλεν· αἱ μὲν γὰρ ἄμπελοι δωδεκάφοροὶ εἰσιν καὶ κατὰ μῆνα ἕκαστον καρποφοροῦσιν· τὰς δὲ ῥοιὰς καὶ τὰς μηλέας καὶ τὴν ἄλλην ὀπώραν ἔλεγον εἶναι τρισκαιδεκάφορον· ἑνὸς γὰρ μηνὸς τοῦ παρʼ αὐτοῖς Μινῴου δὶς καρποφορεῖν· ἀντὶ δὲ πυροῦ οἱ στάχυες ἄρτον ἕτοιμον ἐπʼ ἄκρων φύουσιν ὥσπερ μύκητας. πηγαὶ δὲ περὶ τὴν πόλιν ὕδατος μὲν πέντε καὶ ἑξήκοντα καὶ τριακόσιαι, μέλιτος δὲ ἄλλαι τοσαῦται, μύρου δὲ πεντακόσιαι, μικρότεραι μέντοι αὗται, καὶ ποταμοὶ γάλακτος ἑπτὰ καὶ οἴνου ὀκτώ.\nτὸ δὲ συμπόσιον ἔξω τῆς πόλεως πεποίηνται ἐν τῷ Ἠλυσίῳ καλουμένῳ πεδίῳ· λειμὼν δέ ἐστιν κάλλιστος καὶ περὶ αὐτὸν ὕλη παντοία πυκνή, ἐπισκιάζουσα τοὺς κατακειμένους. καὶ στρωμνὴν μὲν ἐκ τῶν ἀνθῶν ὑποβέβληνται, διακονοῦνται δὲ καὶ παραφέρουσιν ἕκαστα οἱ ἄνεμοι πλήν γε τοῦ οἰνοχοεῖν τούτου γὰρ οὐδὲν δέονται, ἀλλʼ ἔστι δένδρα περὶ τὸ συμπόσιον ὑάλινα μεγάλα τῆς διαυγεστάτης ὑάλου, καὶ καρπός ἐστι τῶν δένδρων τούτων ποτήρια παντοῖα καὶ τὰς κατασκευὰς καὶ τὰ μεγέθη. ἐπειδὰν οὖν παρίῃ] τις ἐς τὸ συμπόσιον, τρυγήσας ἓν ἢ καὶ δύο τῶν ἐκπωμάτων παρατίθεται, τὰ δὲ αὐτίκα οἴνου πλήρη γίνεται. οὕτω μὲν πίνουσιν, ἀντὶ δὲ τῶν στεφάνων αἱ ἀηδόνες καὶ τὰ ἄλλα τὰ μουσικὰ ὄρνεα ἐκ τῶν πλησίον λειμώνων τοῖς στόμασιν ἀνθολογοῦντα κατανείφει αὐτοὺς μετʼ ᾠδῆς ὑπερπετόμενα. καὶ μὴν καὶ μυρίζονται ὧδε· νεφέλαι πυκναὶ ἀνασπάσασαι μύρον ἐκ τῶν πηγῶν καὶ τοῦ ποταμοῦ καὶ ἐπιστᾶσαι ὑπὲρ τὸ συμπόσιον ἠρέμα τῶν ἀνέμων ὑποθλιβόντων ὕουσι λεπτὸν ὥσπερ δρόσον.\nἐπὶ δὲ τῷ δείπνῳ μουσικῇ τε καὶ ᾠδαῖς σχολάζουσιν ᾄδεται δὲ αὐτοῖς τὰ Ὁμήρου ἔπη μάλιστα· καὶ αὐτὸς δὲ πάρεστι καὶ συνευωχεῖται αὐτοῖς ὑπὲρ τὸν Ὀδυσσέα κατακείμενος. οἱ μὲν οὖν χοροὶ ἐκ παίδων εἰσὶν καὶ παρθένων ἐξάρχουσι δὲ καὶ συνᾴδουσιν Εὔνομός τε ὁ Λοκρὸς καὶ Ἀρίων ὁ Λέσβιος καὶ Ἀνακρέων καὶ Στησίχορος· καὶ γὰρ τοῦτον παρʼ αὐτοῖς ἐθεασάμην, ἤδη τῆς Ἑλένης αὐτῷ διηλλαγμένης. ἐπειδὰν δὲ οὗτοι παύσωνται ᾄδοντες, δεύτερος χορὸς παρέρχεται ἐκ κύκνων καὶ χελιδόνων καὶ ἀηδόνων. ἐπειδὰν δὲ καὶ οὗτοι ᾄσωσιν, τότε ἤδη πᾶσα ἡ ὕλη ἐπαυλεῖ τῶν ἀνέμων καταρχόντων.\nμέγιστον δὲ δὴ πρὸς εὐφροσύνην ἐκεῖνο ἔχουσιν πηγαί εἰσι δύο παρὰ τὸ συμπόσιον, ἡ μὲν γέλωτος, ἡ δὲ ἡδονῆς· ἐκ τούτων ἑκατέρας πάντες ἐν ἀρχῇ τῆς εὐωχίας πίνουσιν καὶ τὸ λοιπὸν ἡδόμενοι καὶ γελῶντες διάγουσιν.\nβούλομαι δὲ εἰπεῖν καὶ τῶν ἐπισήμων οὕστινας παρʼ αὐτοῖς ἐθεασάμην πάντας μὲν τοὺς ἡμιθέους καὶ τοὺς ἐπὶ Ἴλιον στρατεύσαντας πλήν γε δὴ τοῦ Λοκροῦ Αἴαντος, ἐκεῖνον δὲ μόνον ἔφασκον ἐν τῷ τῶν ἀσεβῶν χώρῳ κολάζεσθαι, βαρβάρων δὲ Κύρους τε ἀμφοτέρους καὶ τὸν Σκύθην Ἀνάχαρσιν καὶ τὸν Θρᾷκα Ζάμολξιν; καὶ Νομᾶν τὸν Ἰταλιώτην, καὶ μὴν καὶ Λυκοῦργον τὸν Λακεδαιμόνιον καὶ Φωκίωνα καὶ Τέλλον τοὺς Ἀθηναίους, καὶ τοὺς σοφοὺς ἄνευ Περιάνδρου. εἶδον δὲ καὶ Σωκράτη τὸν Σωφρονίσκου ἀδολεσχοῦντα μετὰ Νέστορος καὶ Παλαμήδους· περὶ δὲ αὐτὸν ἦσαν Ὑάκινθός τε ὁ Λακεδαιμόνιος καὶ ὁ Θεσπιεὺς Νάρκισσος καὶ Ὕλας καὶ ἄλλοι καλοί. καί μοι ἐδόκει ἐρᾶν τοῦ Ὑακίνθου· τὰ πολλὰ γοῦν ἐκεῖνον διήλεγχεν. ἐλέγετο δὲ χαλεπαίνειν αὐτῷ ὁ Ῥαδάμανθυς καὶ ἠπειληκέναι πολλάκις ἐκβαλεῖν αὐτὸν ἐκ τῆς νήσου, ἢν φλυαρῇ καὶ μὴ ἐθέλῃ ἀφεὶς τὴν εἰρωνείαν εὐωχεῖσθαι. Πλάτων δὲ μόνος οὐ παρῆν, ἀλλʼ ἐλέγετο αὐτὸς ἐν τῇ ἀναπλασθείσῃ ὑπʼ αὐτοῦ πόλει οἰκεῖν χρώμενος τῇ πολιτείᾳ καὶ τοῖς νόμοις οἷς συνέγραψεν.\nοἱ μέντοι ἀμφʼ Ἀρίστιππόν τε καὶ Ἐπίκουρον. τὰ πρῶτα παρʼ αὐτοῖς ἐφέροντο ἡδεῖς τε ὄντες καὶ κεχαρισμένοι καὶ συμποτικώτατοι. παρῆν δὲ καὶ Αἴσωπος ὁ Φρύξ· τούτῳ δὲ ὅσα καὶ γελωτοποιῷ χρῶνται. Διογένης μέν γε ὁ Σινωπεὺς τοσοῦτον μετέβαλεν τοῦ τρόπου, ὥστε γῆμαι μὲν ἑταίραν τὴν Λαΐδα, ὀρχεῖσθαι δὲ πολλάκις ὑπὸ μέθης ἀνιστάμενον καὶ παροινεῖν. τῶν δὲ Στωϊκῶν οὐδεὶς παρῆν· ἔτι γὰρ ἐλέγοντο ἀναβαίνειν τὸν τῆς ἀρετῆς ὄρθιον λόφον. ἠκούομεν δὲ καὶ περὶ Χρυσίππου ὅτι οὐ πρότερον αὐτῷ ἐπιβῆναι τῆς νήσου θέμις, πρὶν τὸ τέταρτον ἑαυτὸν ἐλλεβορίσῃ. τοὺς δὲ Ἀκαδημαϊκοὺς ἔλεγον ἐθέλειν μὲν ἐλθεῖν, ἐπέχειν δὲ ἔτι καὶ διασκέπτεσθαι· μηδὲ γὰρ αὐτὸ τοῦτό πω καταλαμβάνειν, εἰ καὶ νῆσός τις τοιαύτη ἐστίν. ἄλλως τε καὶ τὴν ἐπὶ τοῦ Ῥαδαμάνθυος, οἶμαι, κρίσιν ἐδεδοίκεσαν, ἅτε καὶ τὸ κριτήριον αὐτοὶ ἀνῃρηκότες. πολλοὺς δὲ αὐτῶν ἔφασκον ὁρμηθέντας ἀκολουθεῖν τοῖς ἀφικνουμένοις ὑπὸ νωθείας ἀπολείπεσθαι μὴ καταλαμβάνοντας καὶ ἀναστρέφειν ἐκ μέσης τῆς ὁδοῦ.\nοὗτοι μὲν οὖν ἦσαν οἱ ἀξιολογώτατοι τῶν παρόντων. τιμῶσι δὲ μάλιστα τὸν Ἀχιλλέα καὶ μετὰ τοῦτον Θησέα. περὶ δὲ συνουσίας καὶ ἀφροδισίων οὕτω φρονοῦσιν μίσγονται μὲν ἀναφανδὸν πάντων ὁρώντων καὶ γυναιξὶ καὶ ἄρρεσι, καὶ οὐδαμῶς τοῦτο αὐτοῖς αἰσχρὸν δοκεῖ· μόνος δὲ Σωκράτης διώμνυτο ἦ μὴν καθαρῶς πλησιάζειν τοῖς νέοις· καὶ μέντοι πάντες αὐτοῦ ἐπιορκεῖν κατεγίνωσκον πολλάκις γοῦν ὁ μὲν Ὑάκινθος ἢ ὁ Νάρκισσος ὡμολόγουν, ἐκεῖνος δὲ ἠρνεῖτο. αἱ δὲ γυναῖκές εἰσι πᾶσι κοιναὶ καὶ οὐδεὶς φθονεῖ τῷ πλησίον, ἀλλʼ εἰσὶ περὶ τοῦτο μάλιστα Πλατωνικώτατοι· καὶ οἱ παῖδες δὲ παρέχουσι τοῖς βουλομένοις οὐδὲν ἀντιλέγοντες.\nοὔπω δὲ δύο ἢ τρεῖς ἡμέραι διεληλύθεσαν, καὶ προσελθὼν ἐγὼ Ὁμήρῳ τῷ ποιητῇ, σχολῆς οὔσης ἀμφοῖν, τά τε ἄλλα ἐπυνθανόμην καὶ ὅθεν εἴη.τοῦτο γὰρ μάλιστα παρʼ ἡμῖν εἰσέτι νῦν ζητεῖσθαι. ὁ δὲ οὐδʼ αὐτὸς μὲν ἀγνοεῖν ἔφασκεν ὡς οἱ μὲν Χῖον, οἱ δὲ Σμυρναῖον, πολλοὶ δὲ Κολοφώνιον αὐτὸν νομίζουσιν· εἶναι μέντοι γε ἔλεγεν Βαβυλώνιος, καὶ παρά γε τοῖς πολίταις οὐχ Ὅμηρος, ἀλλὰ Τιγράνης καλεῖσθαι· ὕστερον δὲ ὁμηρεύσας παρὰ τοῖς Ἕλλησιν ἀλλάξαι τὴν προσηγορίαν. ἔτι δὲ καὶ περὶ τῶν ἀθετουμένων στίχων ἐπηρώτων, εἰ ὑπʼ ἐκείνου εἶεν γεγραμμένοι. καὶ ὃς ἔφασκε πάντας αὑτοῦ εἶναι. κατεγίνωσκον οὖν τῶν ἀμφὶ τὸν Ζηνόδοτον καὶ Ἀρίσταρχον γραμματικῶν πολλὴν τὴν ψυχρολογίαν. ἐπεὶ δὲ ταῦτα ἱκανῶς ἀπεκέκριτο, πάλιν αὐτὸν ἠρώτων τί δή ποτε ἀπὸ τῆς μήνιδος τὴν ἀρχὴν ἐποιήσατο· καὶ ὃς εἶπεν οὕτως ἐπελθεῖν αὑτῷ μηδὲν ἐπιτηδεύσαντι. καὶ μὴν κἀκεῖνο ἐπεθύμουν εἰδέναι, εἰ προτέραν ἔγραψεν τὴν Ὀδύσσειαν τῆς Ἰλιάδος, ὡς οἱ πολλοί φασιν ὁ δὲ ἠρνεῖτο. ὅτι μὲν γὰρ οὐδὲ τυφλὸς ἦν, ὃ καὶ αὐτὸ περὶ αὐτοῦ λέγουσιν, αὐτίκα ἠπιστάμην ἑώρων γάρ, ὥστε οὐδὲ πυνθάνεσθαι ἐδεόμην. πολλάκις δὲ καὶ ἄλλοτε τοῦτο ἐποίουν, εἴ ποτε αὐτὸν σχολὴν ἄγοντα ἑώρων προσιὼν γάρ τι ἐπυνθανόμην αὐτοῦ, καὶ ὃς προθύμως πάντα ἀπεκρίνετο, καὶ μάλιστα μετὰ τὴν δίκην, ἐπειδὴ ἐκράτησεν ἦν γάρ τις γραφὴ κατʼ αὐτοῦ ἐπενηνεγμένη ὕβρεως ὑπὸ Θερσίτου ἐφʼ οἷς αὐτὸν ἐν τῇ ποιήσει ἔσκωψεν, καὶ ἐνίκησεν ὁ Ὅμηρος Ὀδυσσέως συναγορεύοντος.\nκατὰ δὲ τοὺς αὐτοὺς χρόνους ἀφίκετο καὶ Πυθαγόρας ὁ Σάμιος ἑπτάκις ἀλλαγεὶς καὶ ἐν τοσούτοις ζῴοις βιοτεύσας καὶ ἐκτελέσας τῆς ψυχῆς τὰς περιόδους. ἦν δὲ χρυσοῦς ὅλον τὸ δεξιὸν ἡμίτομον. καὶ ἐκρίθη μὲν συμπολιτεύσασθαι αὐτοῖς, ἐνεδοιάζετο δὲ ἔτι πότερον Πυθαγόραν ἢ Εὔφορβον χρὴ αὐτὸν ὀνομάζειν. ὁ μέντοι Ἐμπεδοκλῆς ἦλθεν μὲν καὶ αὐτός, περίεφθος καὶ τὸ σῶμα ὅλον ὠπτημένος· οὐ μὴν παρεδέχθη καίτοι πολλὰ ἱκετεύων.\nπροϊόντος δὲ τοῦ χρόνου ἐνέστη ὁ ἀγὼν ὁ παρʼ αὐτοῖς, τὰ Θανατούσια. ἠγωνοθέτει δὲ Ἀχιλλεὺς τὸ πέμπτον καὶ Θησεὺς τὸ ἕβδομον. τὰ μὲν οὖν ἄλλα μακρὸν ἂν εἴη λέγειν τὰ δὲ κεφάλαια τῶν πραχθέντων διηγήσομαι. πάλην μὲν ἐνίκησεν Κάρανος ὁ ἀφʼ Ἡρακλέους Ὀδυσσέα περὶ τοῦ στεφάνου καταγωνισάμενος· πυγμὴ δὲ ἴση ἐγένετο Ἀρείου τοῦ Αἰγυπτίου, ὃς ἐν Κορίνθῳ τέθαπται, καὶ Ἐπειοῦ ἀλλήλοις συνελθόντων. παγκρατίου δὲ οὐ τίθεται ἆθλα παρʼ αὐτοῖς. τὸν μέντοι δρόμον οὐκέτι μέμνημαι ὅστις ἐνίκησεν. ποιητῶν δὲ τῇ μὲν ἀληθείᾳ παρὰ πολὺ ἐκράτει Ὅμηρος, ἐνίκησεν δὲ ὅμως Ἡσίοδος. τὰ δὲ ἆθλα ἦν ἅπασι στέφανος πλακεὶς ἐκ πτερῶν ταωνείων.\nἄρτι δὲ τοῦ ἀγῶνος συντετελεσμένου ἠγγέλλοντο οἱ ἐν τῷ χώρῳ τῶν ἀσεβῶν κολαζόμενοι ἀπορρήξαντες τὰ δεσμὰ καὶ τῆς φρουρᾶς ἐπικρατήσαντες ἐλαύνειν ἐπὶ τὴν νῆσον ἡγεῖσθαι δὲ αὐτῶν Φάλαρίν τε τὸν Ἀκραγαντῖνον καὶ Βούσιριν τὸν Αἰγύπτιον καὶ Διομήδη τὸν Θρᾷκα καὶ τοὺς περὶ Σκίρωνα καὶ Πιτυοκάμπτην. ὡς δὲ ταῦτα ἤκουσεν ὁ Ῥαδάμανθυς, ἐκτάσσει τοὺς ἥρωας ἐπὶ τῆς ᾐόνος· ἡγεῖτο δὲ Θησεύς τε καὶ Ἀχιλλεὺς καὶ Αἴας ὁ Τελαμώνιος ἤδη σωφρονῶν καὶ συμμίξαντες ἐμάχοντο, καὶ ἐνίκησαν οἱ ἥρωες, Ἀχιλλέως τὰ πλεῖστα κατορθώσαντος. ἠρίστευσε δὲ καὶ Σωκράτης ἐπὶ τῷ δεξιῷ ταχθεὶς, πολὺ μᾶλλον ἢ ὅτε ζῶν ἐπὶ Δηλίῳ ἐμάχετο. προσιόντων γάρ τεττάρων πολεμίων οὐκ ἔφυγε καὶ τὸ πρόσωπον ἄτρεπτος ἦν ἐφʼ οἷς καὶ ὕστερον ἐξῃρέθη αὐτῷ ἀριστεῖον, καλός τε καὶ μέγας παράδεισος ἐν τῷ προαστείῳ, ἔνθα καὶ συγκαλῶν τοὺς ἑταίρους διελέγετο, Νεκρακαδημίαν τὸν τόπον προσαγορεύσας.\nσυλλαβόντες οὖν τοὺς νενικημένους καὶ δήσαντες ἀπέπεμψαν ἔτι μᾶλλον κολασθησομένους. ἔγραψεν δὲ καὶ ταύτην τὴν μάχην Ὅμηρος καὶ ἀπιόντι μοι ἔδωκεν τὰ βιβλία κομίζειν τοῖς παρʼ ἡμῖν ἀνθρώποις· ἀλλʼ ὕστερον καὶ ταῦτα μετὰ τῶν ἄλλων ἀπωλέσαμεν. ἦν δὲ ἡ ἀρχὴ τοῦ ποιήματος αὕτη, Νῦν δέ μοι ἔννεπε, Μοῦσα, μάχην νεκύων ἡρώων. τότε δʼ οὖν κυάμους ἑψήσαντες, ὥσπερ παρʼ αὐτοῖς νόμος ἐπειδὰν πόλεμον κατορθώσωσιν, εἱστιῶντο τὰ ἐπινίκια καὶ ἑορτὴν μεγάλην ἦγον μόνος δὲ αὐτῆς οὐ μετεῖχε Πυθαγόρας, ἀλλʼ ἄσιτος πόρρω ἐκαθέζετο μυσαττόμενος τὴν κυαμοφαγίαν.\nἤδη δὲ μηνῶν ἓξ διεληλυθότων περὶ μεσοῦντα τὸν ἕβδομον νεώτερα συνίστατο πράγματα· κινύρας ὁ τοῦ Σκινθάρου παῖς, μέγας ὢν καὶ καλός, ἤρα πολὺν ἤδη χρόνον τῆς Ἑλένης, καὶ αὐτὴ δὲ οὐκ ἀφανὴς ἦν ἐπιμανῶς ἀγαπῶσα τὸν νεανίσκον πολλάκις γοῦν καὶ διένευον ἀλλήλοις ἐν τῷ συμποσίῳ καὶ προὔπινον καὶ μόνοι ἐξανιστάμενοι ἐπλανῶντο περὶ τὴν ὕλην. καὶ δή ποτε ὑπʼ ἔρωτος καὶ ἀμηχανίας ἐβουλεύσατο ὁ Κινύρας ἁρπάσας τὴν Ἑλένην — ἐδόκει δὲ κἀκείνῃ ταῦτα — οἴχεσθαι ἀπιόντας ἔς τινα τῶν ἐπικειμένων νήσων, ἤτοι ἐς τὴν Φελλὼ ἢ ἐς τὴν Τυρόεσσαν. συνωμότας δὲ πάλαι προσειλήφεσαν τρεῖς τῶν ἑταίρων τῶν ἐμῶν τοὺς θρασυτάτους. τῷ μέντοι πατρὶ οὐκ ἐμήνυσε ταῦτα· ἠπίστατο γὰρ ὑπʼ αὐτοῦ κωλυθησόμενος. ὡς δὲ ἐδόκει αὐτοῖς, ἐτέλουν τὴν ἐπιβουλήν. καὶ ἐπειδὴ νὺξ ἐγένετο — ἐγὼ μὲν οὐ παρῆν· ἐτύγχανον γὰρ ἐν τῷ συμποσίῳ κοιμώμενος — οἱ δὲ λαθόντες τοὺς ἄλλους ἀναλαβόντες τὴν Ἑλένην ὑπὸ σπουδῆς ἀνήχθησαν.\nπερὶ δὲ τὸ μεσονύκτιον ἀνεγρόμενος ὁ Μενέλαος ἐπεὶ ἔμαθεν τὴν εὐνὴν κενὴν τῆς γυναικός, βοήν τε ἵστη καὶ τὸν ἀδελφὸν παραλαβὼν ἦλθε, πρὸς τὸν βασιλέα τὸν Ῥαδάμανθυν. ἡμέρας δὲ ὑποφαινούσης ἔλεγον οἱ σκοποὶ καθορᾶν τὴν ναῦν πολὺ ἀπέχουσαν οὕτω δὴ ἐμβιβάσας ὁ Ῥαδάμανθυς πεντήκοντα τῶν ἡρώων εἰς ναῦν μονόξυλον ἀσφοδελίνην παρήγγειλεν διώκειν οἱ δὲ ὑπὸ προθυμίας ἐλαύνοντες περὶ μεσημβρίαν καταλαμβάνουσιν αὐτοὺς ἄρτι ἐς τὸν γαλακτώδη τοῦ ὠκεανοῦ τόπον ἐμβαίνοντας πλησίον τῆς Τυροέσσης· παρὰ τοσοῦτον ἦλθον διαδρᾶναι· καὶ ἀναδησάμενοι τὴν ναῦν ἁλύσει ῥοδίνῃ κατέπλεον. ἡ μὲν οὖν Ἑλένη - ἐδάκρυέν τε καὶ ᾐσχύνετο κἀνεκαλύπτετο, τοὺς δὲ ἀμφὶ τὸν Κινύραν ἀνακρίνας πρότερον ὁ Ῥαδάμανθυς, εἴ τινες καὶ ἄλλοι αὐτοῖς συνίσασιν, ὡς οὐδένα εἶπον, ἐκ τῶν αἰδοίων δήσας ἀπέπεμψεν ἐς τὸν τῶν ἀσεβῶν χῶρον μαλάχῃ πρότερον μαστιγωθέντας.\nἐψηφίσαντο δὲ καὶ ἡμᾶς ἐμπροθέσμως ἐκπέμπειν ἐκ τῆς νήσου, τὴν ἐπιοῦσαν ἡμέραν μόνην ἐπιμείναντας.\nἐνταῦθα δὴ ἐγὼ ἐποτνιώμην τε καὶ ἐδάκρυον οἷα ἔμελλον ἀγαθὰ καταλιπὼν αὖθις πλανηθήσεσθαι. αὐτοὶ μέντοι παρεμυθοῦντο λέγοντες οὐ πολλῶν ἐτῶν ἀφίξεσθαι πάλιν ὡς αὐτούς, καί μοι ἤδη εἰς τοὐπιὸν θρόνον τε καὶ κλισίαν ἐπεδείκνυσαν πλησίον τῶν ἀρίστων. ἐγὼ δὲ προσελθὼν τῷ Ῥαδαμάνθυι πολλὰ ἱκέτευον εἰπεῖν τὰ μέλλοντα καὶ ὑποδεῖξαί μοι τὸν πλοῦν. ὁ δὲ ἔφασκεν ἀφίξεσθαι μὲν εἰς τὴν πατρίδα πολλὰ πρότερον πλανηθέντα καὶ κινδυνεύσαντα, τὸν δὲ χρόνον οὐκέτι τῆς ἐπανόδου προσθεῖναι ἠθέλησεν ἀλλὰ δὴ καὶ δεικνὺς τὰς πλησίον νήσους—ἐφαίνοντο δὲ πέντε τὸν ἀριθμόν, ἄλλη δὲ ἕκτη πόρρωθεν — ταύτας μὲν εἶναι ἔφασκεν τῶν ἀσεβῶν, τὰς πλησίον, Ἀφʼ ὧν, ἔφη, ἤδη τὸ πολὺ πῦρ ὁρᾷς καιόμενον, ἕκτη δὲ ἐκείνη τῶν ὀνείρων ἡ πόλις· μετὰ ταύτην δὲ ἡ τῆς Καλυψοῦς νῆσος, ἀλλʼ οὐδέπω σοι φαίνεται. ἐπειδὰν δὲ ταύτας παραπλεύσῃς, τότε δὴ ἀφίξῃ εἰς τὴν μεγάλην ἤπειρον τὴν ἐναντίαν τῇ ὑφʼ ὑμῶν κατοικουμένῃ· ἐνταῦθα δὴ πολλὰ παθὼν καὶ ποικίλα ἔθνη διελθὼν καὶ ἀνθρώποις ἀμίκτοις ἐπιδημήσας χρόνῳ ποτὲ ἥξεις εἰς τὴν ἑτέραν ἤπειρον.\nτοσαῦτα εἶπεν, καὶ ἀνασπάσας ἀπὸ τῆς γῆς μαλάχης ῥίζαν ὤρεξέν μοι, ταύτῃ κελεύσας ἐν τοῖς μεγίστοις κινδύνοις προσεύχεσθαι· παρῄνεσε δὲ εἰ καί ποτε ἀφικοίμην ἐς τήνδε. τὴν γῆν, μήτε πῦρ μαχαίρᾳ σκαλεύειν μήτε θέρμους ἐσθίειν μήτε παιδὶ ὑπὲρ τὰ ὀκτωκαίδεκα ἔτη πλησιάζειν τούτων γὰρ ἂν μεμνημένον ἐλπίδας ἔχειν τῆς εἰς τὴν νῆσον ἀφίξεως.\nτότε μὲν οὖν τὰ περὶ τὸν πλοῦν παρεσκευασάμην, καὶ ἐπεὶ καιρὸς ἦν, συνειστιώμην αὐτοῖς. τῇ δὲ ἐπιούσῃ ἐλθὼν πρὸς Ὅμηρον τὸν ποιητὴν ἐδεήθην αὐτοῦ ποιῆσαί μοι δίστιχον ἐπίγραμμα· καὶ ἐπειδὴ ἐποίησεν, στήλην βηρύλλου λίθου ἀναστήσας ἐπέγραψα πρὸς τῷ λιμένι. τὸ δὲ ἐπίγραμμα ἦν τοιόνδε· Λουκιανὸς τάδε πάντα φίλος μακάρεσσι θεοῖσιν εἶδέ τε καὶ πάλιν ἦλθε φίλην ἐς πατρίδα γαῖαν.\nμείνας δὲ κἀκείνην τὴν ἡμέραν, τῇ ἐπιούσῃ ἀνηγόμην τῶν ἡρώων παραπεμπόντων. ἔνθα μοι καὶ Ὀδυσσεὺς προσελθὼν λάθρᾳ τῆς Πηνελόπης δίδωσιν ἐπιστολὴν εἰς Ὠγυγίαν τὴν νῆσον Καλυψοῖ κομίζειν. συνέπεμψε δέ μοι ὁ Ῥαδάμανθυς τὸν πορθμέα Ναύπλιον, ἵνʼ ἐὰν καταχθῶμεν ἐς τὰς νήσους, μηδεὶς ἡμᾶς συλλάβῃ ἅτε κατʼ ἄλλην ἐμπορίαν καταπλέοντας.\nἐπεὶ δὲ τὸν ʼεὐώδη ἀέρα προϊόντες παρεληλύθειμεν, αὐτίκα ἡμᾶς ὀσμή; τε δεινὴ διεδέχετο οἷον ἀσφάλτου καὶ θείου καὶ πίττης ἅμα καιομένων, καὶ κνῖσα πονηρὰ καὶ ἀφόρητος ὥσπερ ἀπὸ ἀνθρώπων ὀπτωμένων, καὶ ὁ ἀὴρ ζοφερὸς καὶ ὁμιχλώδης, καὶ κατέσταζεν ἐξ αὐτοῦ δρόσος πιττίνη· ἠκούομεν δὲ καὶ μαστίγων ψόφον καὶ οἰμωγὴν ἀνθρώπων πολλῶν.\nταῖς μὲν οὖν ἄλλαις οὐ προσέσχομεν, ἧς δὲ ἐπέβημεν, τοιάδε ἦν κύκλῳ μὲν πᾶσα κρημνώδης καὶ ἀπόξυρος, πέτραις καὶ τράχωσι κατεσκληκυῖα, δένδρον δʼ οὐδὲν οὐδὲ ὕδωρ ἐνῆν ἀνερπύσαντες δὲ ὅμως κατὰ τοὺς κρημνοὺς προῇμεν διά τινος ἀκανθώδους καὶ σκολόπων μεστῆς ἀτραποῦ, πολλὴν ἀμορφίαν τῆς χώρας ἐχούσης. ἐλθόντες δὲ ἐπὶ τὴν εἱρκτὴν καὶ τὸ κολαστήριον, πρῶτα μὲν τὴν φύσιν τοῦ τόπου ἐθαυμάζομεν τὸ μὲν γὰρ ἔδαφος αὐτὸ μαχαίραις καὶ σκόλοψι πάντῃ ἐξηνθήκει, κύκλῳ δὲ ποταμοὶ περιέρρεον, ὁ μὲν βορβόρου, ὁ δὲ δεύτερος αἵματος, ὁ δὲ ἔνδον πυρός, πάνυ μέγας οὗτος καὶ ἀπέρατος, καὶ ἔρρει ὥσπερ ὕδωρ καὶ ἐκυματοῦτο ὥσπερ θάλαττα, καὶ ἰχθῦς δὲ εἶχεν πολλούς, τοὺς μὲν δαλοῖς προσεοικότας, τοὺς δὲ μικροὺς ἄνθραξι πεπυρωμένοις· ἐκάλουν δὲ αὐτοὺς λυχνίσκους.\nεἴσοδος δὲ μία στενὴ διὰ πάντων ἦν, καὶ πυλωρὸς ἐφειστήκει Τίμων ὁ Ἀθηναῖος. παρελθόντες δὲ ὅμως τοῦ Ναυπλίου καθηγουμένου ἑωρῶμεν κολαζομένους πολλοὺς μὲν βασιλέας, πολλοὺς δὲ καὶ ἰδιώτας, ὧν ἐνίους καὶ ἐγνωρίζομεν εἴδομεν δὲ καὶ τὸν Κινύραν καπνῷ ὑποτυφόμενον ἐκ τῶν αἰδοίων ἀπηρτημένον. προσετίθεσαν δὲ οἱ περιηγηταὶ καὶ τοὺς ἑκάστων βίους καὶ τὰς ἁμαρτίας ἐφʼ αἷς κολάζονται· καὶ μεγίστας ἁπασῶν , τιμωρίας ὑπέμενον οἱ ψευσάμενοί τι παρὰ τὸν βίον καὶ οἱ μὴ τὰ ἀληθῆ συγγεγραφότες, ἐν οἷς καὶ Κτησίας ὁ Κνίδιος ἦν καὶ Ἡρόδοτος καὶ ἄλλοι πολλοί. τούτους οὖν ὁρῶν ἐγὼ χρηστὰς εἶχον εἰς τοὐπιὸν τὰς ἐλπίδας· οὐδὲν γὰρ ἐμαυτῷ ψεῦδος εἰπόντι συνηπιστάμην.\nταχέως οὖν ἀναστρέψας ἐπὶ τὴν ναῦν — οὑ γὰρ ἐδυνάμην φέρειν τὴν ὄψιν — ἀσπασάμενος τὸν Ναύπλιον ἀπέπλευσα.\nκαὶ μετʼ ὀλίγον ἐφαίνετο πλησίον ἡ τῶν ὀνείρων νῆσος, ἀμυδρὰ καὶ ἀσαφὴς ἰδεῖν εἶχε δὲ καὶ αὐτή τι τοῖς ὀνείροις παραπλήσιον ὑπεχώρει γὰρ προσιόντων ἡμῶν καὶ ὑπέφευγε καὶ πορρωτέρω ὑπέβαινε. καταλαβόντες δέ ποτε αὐτὴν καὶ εἰσπλεύσαντες εἰς τὸν Ὕπνον λιμένα προσαγορευόμενον πλησίον τῶν πυλῶν τῶν ἐλεφαντίνων, ᾗ τὸ τοῦ Ἀλεκτρυόνος ἱερόν ἐστιν, περὶ δείλην ὀψίαν ἀπεβαίνομεν παρελθόντες δὲ ἐς τὴν πόλιν πολλοὺς ὀνείρους καὶ ποικίλους ἑωρῶμεν. πρῶτον δὲ βούλομαι περὶ τῆς πόλεως εἰπεῖν, ἐπεὶ μηδὲ ἄλλῳ τινὶ γέγραπται περὶ αὐτῆς, ὃς δὲ καὶ μόνος ἐπεμνήσθη Ὅμηρος, οὐ πάνυ ἀκριβῶς συνέγραψεν.\nκύκλῳ μὲν περὶ πᾶσαν αὐτὴν ὕλη ἀνέστηκεν, τὰ δένδρα δέ ἐστι μήκωνες ὑψηλαὶ καὶ μανδραγόραι καὶ ἐπʼ αὐτῶν πολύ τι πλῆθος νυκτερίδων τοῦτο γὰρ μόνον ἐν τῇ νήσῳ γίνεται ὄρνεον. ποταμὸς δὲ παραρρεῖ πλησίον ὁ ὑπʼ αὐτῶν καλούμενος Νυκτίπορος, καὶ πηγαὶ δύο παρὰ τὰς πύλας· ὀνόματα καὶ ταύταις, τῇ μὲν Νήγρετος, τῇ δὲ Παννυχία. ὁ περίβολος δὲ τῆς πόλεως ὑψηλός τε καὶ ποικίλος, ἴριδι τὴν χρόαν ὁμοιότατος· πύλαι μέντοι ἔπεισιν οὐ δύο, καθάπερ Ὅμηρος εἴρηκεν, ἀλλά τέσσαρες, δύο μὲν πρὸς τὸ τῆς Βλακείας πεδίον ἀποβλέπουσαι, ἡ μὲν σιδηρᾶ, ἡ δὲ ἐκ κεράμου πεποιημένη, καθʼ ἃς ἐλέγοντο ἀποδημεῖν αὐτῶν οἵ τε φοβεροὶ καὶ φονικοὶ καὶ ἀπηνεῖς, δύο δὲ πρὸς τὸν λιμένα καὶ τὴν θάλατταν, ἡ μὲν κερατίνη, ἡ δὲ καθʼ ἣν ἡμεῖς παρήλθομεν ἐλεφαντίνη. εἰσιόντι δὲ εἰς τὴν πόλιν ἐν δεξιᾷ μέν ἐστι τὸ Νυκτῷον — σέβουσι γὰρ θεῶν ταύτην μάλιστα καὶ τὸν Ἀλεκτρυόνα· ἐκείνῳ δὲ πλησίον τοῦ λιμένος τὸ ἱερὸν πεποίηται — ἐν ἀριστερᾷ δὲ τὰ τοῦ Ὕπνου βασίλεια. οὗτος γὰρ δὴ ἄρχει παρʼ αὐτοῖς σατράπας δύο καὶ ὑπάρχους πεποιημένος, Ταραξίωνά τε τὸν Ματαιογένους καὶ Πλουτοκλέα τὸν Φαντασίωνος. ἐν μέσῃ δὲ τῇ ἀγορᾷ πηγὴ τίς ἐστιν, ἣν καλοῦσι Καρεῶτιν καὶ πλησίον ναοὶ δύο, Ἀπάτης καὶ Ἀληθείας· ἔνθα καὶ τὸ ἄδυτόν ἐστιν αὐτοῖς καὶ τὸ μαντεῖον, οὗ προειστήκει προφητεύων Ἀντιφῶν ὁ τῶν ὀνείρων ὑποκριτής, ταύτης παρὰ τοῦ ʼ Ὕπνου λαχὼν τῆς τιμῆς.\nαὐτῶν μέντοι τῶν ὀνείρων οὔτε φύσις οὔτε ἰδέα ἡ αὐτή, ἀλλʼ οἱ μὲν μακροὶ ἦσαν καὶ καλοὶ καὶ εὐειδεῖς, οἱ δὲ μικροὶ καὶ ἄμορφοι, καὶ οἱ μὲν χρύσεοι, ὡς ἐδόκουν, οἱ δὲ ταπεινοί τε καὶ εὐτελεῖς. ἦσαν δʼ ἐν αὐτοῖς καὶ πτερωτοί τινες καὶ τερατώδεις, καὶ ἄλλοι καθάπερ ἐς πομπὴν διεσκευασμένοι, οἱ μὲν ἐς βασιλέας, οἱ δὲ ἐς θεούς, οἱ δὲ εἰς ἄλλα τοιαῦτα κεκοσμημένοι. πολλοὺς δὲ αὐτῶν καὶ ἐγνωρίσαμεν, πάλαι παρʼ ἡμῖν ἑωρακότες, οἳ δὴ καὶ προσῄεσαν καὶ ἠσπάζοντο ὡς ἂν καὶ συνήθεις ὑπάρχοντες, καὶ παραλαβόντες ἡμᾶς καὶ κατακοιμίσαντες πάνυ λαμπρῶς καὶ δεξιῶς ἐξένιζον, τήν τε ἄλλην ὑποδοχὴν μεγαλοπρεπῆ παρασκευάσαντες καὶ ὑπισχνούμενοι βασιλέας τε ποιήσειν καὶ σατράπας. ἔνιοι δὲ καὶ ἀπῆγον ἡμᾶς εἰς τὰς πατρίδας καὶ τοὺς οἰκείους ἐπεδείκνυον καὶ αὐθημερὸν ἐπανῆγον.\nἡμέρας μὲν οὖν τριάκοντα καὶ ἴσας νύκτας παρʼ αὐτοῖς ἐμείναμεν καθεύδοντες εὐωχούμενοι. ἔπειτα δὲ ἄφνω βροντῆς μεγάλης καταρραγείσης ἀνεγρόμενοι καὶ ἀναθορόντες ἀνήχθημεν ἐπισιτισάμενοι.\nτριταῖοι δʼ ἐκεῖθεν τῇ Ὠγυγίᾳ νήσῳ προσσχόντες ἀπεβαίνομεν. πρότερον δʼ ἐγὼ λύσας τὴν ἐπιστολὴν ἀνεγίνωσκον τὰ γεγραμμένα. ἦν δὲ τοιάδε· Ὀδυσσεὺς Καλυψοῖ χαίρειν. ἴσθι με, ὡς τὰ πρῶτα ἐξέπλευσα παρὰ σοῦ τὴν σχεδίαν κατασκευασάμενος, ναυαγίᾳ χρησάμενον μόλις ὑπὸ Λευκοθέας διασωθῆναι εἰς τὴν τῶν Φαιάκων χώραν, ὑφʼ ὧν ἐς τὴν οἰκείαν ἀποπεμφθεὶς κατέλαβον πολλοὺς τῆς γυναικὸς μνηστῆρας ἐν τοῖς ἡμετέροις τρυφῶντας· ἀποκτείνας δὲ ἅπαντας ὑπὸ Τηλεγόνου ὕστερον τοῦ ἐκ Κίρκης μοι γενομένου ἀνῃρέθην, καὶ νῦν εἰμι ἐν τῇ Μακάρων νήσῳ πάνυ μετανοῶν ἐπὶ τῷ καταλιπεῖν τὴν παρὰ σοὶ δίαιταν καὶ τὴν ὑπὸ σοῦ προτεινομένην ἀθανασίαν. ἢν οὖν καιροῦ λάβωμαι, ἀποδρὰς ἀφίξομαι πρὸς σέ. ταῦτα μὲν ἐδήλου ἡ ἐπιστολή, καὶ περὶ ἡμῶν, ὅπως ξενισθῶμεν.\nἐγὼ δὲ προελθὼν ὀλίγον ἀπὸ τῆς θαλάσσης εὗρον τὸ σπήλαιον τοιοῦτον οἷον Ὅμηρος εἶπεν, καὶ αὐτὴν ταλασιουργοῦσαν. ὡς δὲ τὴν ἐπιστολὴν ἔλαβεν καὶ ἐπελέξατο, πρῶτα μὲν ἐπὶ πολὺ ἐδάκρυεν, ἔπειτα δὲ παρεκάλει ἡμᾶς ἐπὶ ξένια καὶ εἱστία λαμπρῶς καὶ περὶ τοῦ Ὀδυσσέως ἐπυνθάνετο καὶ περὶ τῆς Πηνελόπης, ὁποία τε εἴη τὴν ὄψιν καὶ εἰ σωφρονοίη, καθάπερ Ὀδυσσεὺς πάλαι περὶ αὐτῆς ἐκόμπαζεν· καὶ ἡμεῖς τοιαῦτα ἀπεκρινάμεθα, ἐξ ὧν εἰκάζομεν εὐφρανεῖσθαι αὐτήν.\nτότε μὲν οὖν ἀπελθόντες ἐπὶ ναῦν πλησίον ἐπὶ τῆς ᾐόνος ἐκοιμήθημεν.\nἕωθεν δὲ ἀνηγόμεθα σφοδρότερον κατιόντος τοῦ πνεύματος· καὶ δὴ χειμασθέντες ἡμέρας δύο τῇ τρίτῃ περιπίπτομεν τοῖς Κολοκυνθοπειραταῖς. ἄνθρωποι δέ εἰσιν οὗτοι ἄγριοι ἐκ τῶν πλησίον νήσων λῃστεύοντες τοὺς παραπλέοντας. τὰ πλοῖα δὲ ἔχουσι. μεγάλα κολοκύνθινα τὸ μῆκος πήχεων ἑξήκοντα· ἐπειδὰν γὰρ ξηράνωσι τὴν κολόκυνθαν, κοιλάναντες αὐτὴν καὶ ἐξελόντες τὴν ἐντεριώνην ἐμπλέουσιν, ἱστοῖς μὲν χρώμενοι καλαμίνοις, ἀντὶ δὲ τῆς ὀθόνης τῷ φύλλῳ τῆς κολοκύνθης. προσβαλόντες οὖν ἡμῖν ἀπὸ δύο ʼ πληρωμάτων ἐμάχοντο καὶ πολλοὺς κατετραυμάτιζον βάλλοντες ἀντὶ λίθων τῷ σπέρματι τῶν κολοκυνθῶν. ἀγχωμάλως δὲ ἐπὶ πολὺ ναυμαχοῦντες περὶ μεσημβρίαν εἴδομεν κατόπιν τῶν Κολοκυνθοπειρατῶν προσπλέοντας τοὺς Καρυοναύτας. ʼπολέμιοι δὲ ἦσαν ἀλλήλοις, ὡς ἔδειξαν ἐπεὶ γὰρ κἀκεῖνοι ᾔσθοντο αὐτοὺς ἐπιόντας, ἡμῶν μὲν ὠλιγώρησαν, τραπόμενοι δὲ ἐπʼ ἐκείνους ἐναυμάχουν.\nἡμεῖς δὲ ἐν τοσούτῳ ἐπάραντες τὴν ὀθόνην ἐφεύγομεν ἀπολιπόντες αὐτοὺς μαχομένους, καὶ δῆλοι ἦσαν κρατήσοντες οἱ Καρυοναῦται ἅτε καὶ πλείους — πέντε γὰρ εἶχον πληρώματα — καὶ ἀπὸ ἰσχυροτέρων νεῶν μαχόμενοι· τὰ γὰρ πλοῖα ἦν αὐτοῖς κελύφη καρύων ἡμίτομα, κεκενωμένα, μέγεθος δὲ ἑκάστου ἡμιτόμου εἰς μῆκος ὀργυιαὶ πεντεκαίδεκα.\nἐπεὶ δὲ ἀπεκρύψαμεν αὐτούς, ἰώμεθα τοὺς τραυματίας, καὶ τὸ λοιπὸν ἐν τοῖς ὅπλοις ὡς ἐπίπαν ἦμεν, ἀεί τινας ἐπιβουλὰς προσδεχόμενοι· οὐ μάτην.\nοὔπω γοῦν ἐδεδύκει ὁ ἥλιος, καὶ ἀπό τινος ἐρήμου νήσου προσήλαυνον ἡμῖν ὅσον εἴκοσι ἄνδρες ἐπὶ δελφίνων μεγάλων ὀχούμενοι, λῃσταὶ καὶ οὗτοι· καὶ οἱ δελφῖνες αὐτοὺς ἔφερον ἀσφαλῶς, καὶ ἀναπηδῶντες ἐχρεμέτιζον ὥσπερ ἵπποι. ἐπεὶ δὲ πλησίον ἦσαν, διαστάντες οἱ μὲν ἔνθεν, οἱ δὲ ἔνθεν ἔβαλλον ἡμᾶς σηπίαις ξηραῖς καὶ ὀφθαλμοῖς καρκίνων. τοξευόντων δὲ καὶ ἡμῶν καὶ ἀκοντιζόντων οὐκέτι ὑπέμενον, ἀλλὰ τρωθέντες οἱ πολλοὶ αὐτῶν πρὸς τὴν νῆσον κατέφυγον.\nπερὶ δὲ τὸ μεσονύκτιον γαλήνης οὔσης ἐλάθομεν προσοκείλαντες ἀλκυόνος καλιᾷ παμμεγέθει· σταδίων γοῦν ἦν αὕτη ἑξήκοντα τὸ περίμετρον. ἐπέπλεεν δὲ ἡ ἀλκυὼν τὰ ᾠὰ θάλπουσα οὐ πολὺ μείων τῆς καλιᾶς. καὶ δὴ ἀναπταμένη μικροῦ μὲν κατέδυσε τὴν ναῦν τῷ ἀνέμῳ τῶν πτερῶν. ᾤχετο δʼ οὖν φεύγουσα γοεράν τινα φωνὴν προϊεμένη. ἐπιβάντες δὲ ἡμεῖς ἡμέρας ἤδη ὑποφαινούσης ἐθεώμεθα τὴν καλιὰν σχεδίᾳ μεγάλῃ προσεοικυῖαν ἐκ δένδρων μεγάλων συμπεφορημένην· ἐπῆν δὲ καὶ ᾠὰ πεντακόσια, ἕκαστον αὐτῶν Χίου πίθου περιπληθέστερον. ἤδη μέντοι καὶ οἱ νεοττοὶ ἔνδοθεν ἐφαίνοντο καὶ ἔκρωζον. πελέκεσιν γοῦν διακόψαντες ἓν τῶν ᾠῶν νεοττὸν ἄπτερον ἐξεκολάψαμεν εἴκοσι γυπῶν ἁδρότερον.\nἐπεὶ δὲ πλέοντες ἀπείχομεν τῆς καλιᾶς ὅσον σταδίους διακοσίους, τέρατα ἡμῖν μεγάλα καὶ θαυμαστὰ ἐπεσήμανεν ὅ τε γὰρ ἐν τῇ πρύμνῃ χηνίσκος ἄφνω ἐπτερύξατο καὶ ἀνεβόησεν, καὶ ὁ κυβερνήτης ὁ Σκίνθαρος φαλακρὸς ἤδη ὢν ἀνεκόμησεν, καὶ τὸ πάντων δὴ παραδοξότατον, ὁ γὰρ ἱστὸς τῆς νεὼς ἐξεβλάστησεν καὶ κλάδους ἀνέφυσεν καὶ ἐπὶ τῷ ἄκρῳ ἐκαρποφόρησεν, ὁ δὲ καρπὸς ἦν σῦκα καὶ σταφυλὴ μέλαινα, οὔπω πέπειρος. ταῦτα ἰδόντες ὡς εἰκὸς ἐταράχθημεν καὶ ηὐχόμεθα τοῖς θεοῖς διὰ τὸ ἀλλόκοτον τοῦ φαντάσματος.\nοὔπω δὲ πεντακοσίους σταδίους διελθόντες εἴδομεν ὕλην μεγίστην καὶ λάσιον πιτύων καὶ κυπαρίττων. καὶ ἡμεῖς μὲν εἰκάσαμεν ἤπειρον εἶναι· τὸ δʼ ἦν πέλαγος ἄβυσσον ἀρρίζοις δένδροις καταπεφυτευμένον· εἱστήκει δὲ τὰ δένδρα ὅμως ἀκίνητα, ὀρθὰ καθάπερ ἐπιπλέοντα. πλησιάσαντες οὖν καὶ τὸ πᾶν κατανοήσαντες ἐν ἀπόρῳ εἰχόμεθα τί χρὴ δρᾶν οὔτε γὰρ διὰ τῶν δένδρων πλεῖν δυνατὸν ἦν — πυκνὰ γὰρ καὶ προσεχῆ ὑπῆρχεν — οὔτε ἀναστρέφειν ἐδόκει ῥᾴδιον· ἐγὼ δὲ ἀνελθὼν ἐπὶ τὸ μέγιστον δένδρον ἀπεσκόπουν τὰ ἐπέκεινα ὅπως ἔχοι, καὶ ἑώρων ἐπὶ σταδίους μὲν πεντήκοντα ἢ ὀλίγῳ πλείους τὴν ὕλην οὖσαν, ἔπειτα δὲ αὖθις ἕτερον ὠκεανὸν ἐκδεχόμενον. καὶ δὴ ἐδόκει ἡμῖν ἀναθεμένους τὴν ναῦν ἐπὶ τὴν κόμην τῶν δένδρων — πυκνὴ δὲ ἦν — ὑπερβιβάσαι, εἰ δυναίμεθα, εἰς τὴν θάλατταν τὴν ἑτέραν· καὶ οὕτως ἐποιοῦμεν. ἐκδήσαντες γὰρ αὐτὴν κάλῳ μεγάλῳ καὶ ἀνελθόντες ἐπὶ τὰ δένδρα μόλις ἀνιμησάμεθα, καὶ θέντες ἐπὶ τῶν κλάδων, πετάσαντες τὰ ἱστία καθάπερ ἐν θαλάττῃ ἐπλέομεν τοῦ ἀνέμου προωθοῦντος ἐπισυρόμενοι· ἔνθα δὴ καὶ τὸ Ἀντιμάχου τοῦ ποιητοῦ ἔπος ἐπεισῆλθέ με — φησὶν γάρ που κἀκεῖνος· τοῖσιν δʼ ὑλήεντα διὰ πλόον ἐρχομένοισιν.\nβιασάμενοι δὲ ὅμως τὴν ὕλην ἀφικόμεθα ἐς τὸ ὕδωρ, καὶ πάλιν ὁμοίως καθέντες τὴν ναῦν ἐπλέομεν διὰ καθαροῦ καὶ διαυγοῦς ὕδατος, ἄχρι δὴ ἐπέστημεν χάσματι μεγάλῳ ἐκ τοῦ ὕδατος διεστῶτος γεγενημένῳ, καθάπερ ἐν τῇ γῇ πολλάκις ὁρῶμεν ὑπὸ σεισμῶν γενόμενα διαχωρίσματα. ἡ μὲν οὖν ναῦς καθελόντων ἡμῶν τὰ ἱστία οὐ ῥᾳδίως ἔστη παρʼ ὀλίγον ἐλθοῦσα κατενεχθῆναι, ὑπερκύψαντες δὲ ἡμεῖς ἑωρῶμεν βάθος ὅσον σταδίων χιλίων μάλα φοβερὸν καὶ παράδοξον εἱστήκει γὰρ τὸ ὕδωρ ὥσπερ μεμερισμένον περιβλέποντες δὲ ὁρῶμεν κατὰ δεξιὰ οὐ πάνυ πόρρωθεν γέφυραν ἐπεζευγμένην ὕδατος συνάπτοντος τὰ πελάγη κατὰ τὴν ἐπιφάνειαν, ἐκ τῆς ἑτέρας θαλάττης εἰς τὴν ἑτέραν διαρρέοντος. προσελάσαντες οὖν ταῖς κώπαις κατʼ ἐκεῖνο παρεδράμομεν καὶ μετὰ πολλῆς ἀγωνίας ἐπεράσαμεν οὔποτε προσδοκήσαντες.\nἐντεῦθεν ἡμᾶς ὑπεδέχετο ʼπέλαγος προσηνὲς καὶ νῆσος οὐ μεγάλη, εὐπρόσιτος, συνοικουμένη· ἐνέμοντο δὲ αὐτὴν ἄνθρωποι ἄγριοι, Βουκέφαλοι, κέρατα ἔχοντες, οἷον παρʼ ἡμῖν τὸν Μινώταυρον ἀναπλάττουσιν. ἀποβάντες δὲ προῄειμεν ὑδρευσόμενοι καὶ σιτία ληψόμενοι, εἴ ποθεν δυνηθείημεν οὐκέτι γὰρ εἴχομεν. καὶ ὕδωρ μὲν αὐτοῦ πλησίον εὕρομεν, ἄλλο δὲ οὐδὲν ἐφαίνετο, πλὴν μυκηθμὸς πολὺς οὐ πόρρωθεν ἠκούετο. δόξαντες οὖν ἀγέλην εἶναι βοῶν, κατʼ ὀλίγον προχωροῦντες ἐπέστημεν τοῖς ἀνθρώποις. οἱ δὲ ἰδόντες ἡμᾶς ἐδίωκον, καὶ τρεῖς μὲν τῶν ἑταίρων λαμβάνουσιν, οἱ δὲ λοιποὶ πρὸς τὴν . θάλατταν κατεφεύγομεν, εἶτα μέντοι πάντες ὁπλισάμενοι — οὐ γὰρ ἐδόκει ἡμῖν ἀτιμωρήτους περιιδεῖν τοὺς φίλους — ἐμπίπτομεν τοῖς Βουκεφάλοις τὰ κρέα, τῶν ἀνῃρημένων διαιρουμένοις· φοβήσαντες δὲ πάντας διώκομεν, καὶ κτείνομέν γε ὅσον πεντήκοντα καὶ ζῶντας αὐτῶν δύο λαμβάνομεν, καὶ αὖθις ὀπίσω ἀναστρέφομεν τοὺς αἰχμαλώτους ἔχοντες. σιτίον μέντοι οὐδὲν εὕρομεν. οἱ μὲν οὖν ἄλλοι παρῄνουν ἀποσφάττειν τοὺς εἰλημμένους, ἐγὼ δὲ οὐκ ἐδοκίμαζον, ἀλλὰ δήσας ἐφύλαττον αὐτούς, ἄχρι δὴ ἀφίκοντο παρὰ τῶν Βουκεφάλων πρέσβεις ἀπαιτοῦντες ἐπὶ λύτροις τοὺς συνειλημμένους· συνίεμεν γὰρ αὐτῶν διανευόντων καὶ γοερόν τι μυκωμένων ὥσπερ ἱκετευόντων. τὰ λύτρα δὲ ἦν τυροὶ πολλοὶ καὶ ἰχθύες ξηροὶ καὶ κρόμμυα καὶ ἔλαφοι τέτταρες, τρεῖς ἑκάστη πόδας ἔχουσα, δύο μὲν τοὺς ὀπίσω, οἱ δὲ πρόσω συνεπεφύκεσαν. ἐπὶ τούτοις ἀποδόντες τοὺς συνειλημμένους καὶ μίαν ἡμέραν ἐπιμείναντες ἀνήχθημεν.\nἤδη δὲ ἰχθύες τε ἡμῖν ἐφαίνοντο καὶ ὄρνεα παρεπέτετο καὶ ἄλλʼ ὁπόσα γῆς πλησίον οὔσης σημεῖα προφαίνεται. μετʼ ὀλίγον δὲ καὶ ἄνδρας εἴδομεν καινῷ τῳ τρόπῳ ναυτιλίας χρωμένους· αὐτοὶ γὰρ καὶ ναῦται καὶ νῆες ἦσαν. λέξω δὲ τοῦ πλοῦ τὸν τρόπον ὕπτιοι κείμενοι ἐπὶ τοῦ ὕδατος ὀρθώσαντες τὰ αἰδοῖα — μεγάλα δὲ φέρουσιν — ἐξ αὐτῶν ὀθόνην πετάσαντες καὶ ταῖς χερσὶν τοὺς ποδεῶνας ʼ κατέχοντες ἐμπίπτοντος τοῦ ἀνέμου ἔπλεον. ἄλλοι δὲ μετὰ τούτους ἐπὶ φελλῶν καθήμενοι ζεύξαντες δύο δελφῖνας ἤλαυνόν τε καὶ ἡνιόχουν οἱ δὲ προϊόντες ἐπεσύροντο τοὺς φελλούς. οὗτοι ἡμᾶς οὔτε ἠδίκουν οὔτε ἔφευγον, ἀλλʼ ἤλαυνον ἀδεῶς τε καὶ εἰρηνικῶς τὸ εἶδος τοῦ ἡμετέρου πλοίου θαυμάζοντες καὶ πάντοθεν περισκοποῦντες.\nἑσπέρας δὲ ἤδη προσήχθημεν νήσῳ οὐ μεγάλῃ κατῳκεῖτο δὲ ὑπὸ γυναικῶν, ὡς ἐνομίζομεν, Ἑλλάδα φωνὴν προϊεμένων προσῄεσαν γὰρ καὶ ἐδεξιοῦντο καὶ ἠσπάζοντο, πάνυ ἑταιρικῶς κεκοσμημέναι καὶ καλαὶ πᾶσαι καὶ νεάνιδες, ποδήρεις τοὺς χιτῶνας ἐπισυρόμεναι. ἡ μὲν οὖν νῆσος ἐκαλεῖτο Καβαλοῦσα, ἡ δὲ πόλις αὐτὴ Ὑδαμαρδία. λαβοῦσαι δʼ οὖν ἡμᾶς αἱ γυναῖκες ἑκάστη πρὸς ἑαυτὴν ἐπῆγεν καὶ ξένον ἐποιεῖτο. ἐγὼ δὲ μικρὸν ἀποστὰς — οὐ γὰρ χρηστὰ ἐμαντευόμην — ἀκριβέστερόν τε περιβλέπων ὁρῶ πολλῶν ἀνθρώπων ὀστᾶ καὶ κρανία κείμενα. καὶ τὸ μὲν βοὴν ἱστάναι καὶ τοὺς ἑταίρους συγκαλεῖν καὶ ἐς τὰ ὅπλα χωρεῖν οὐκ ἐδοκίμαζον. ʼπροχειρισάμενος δὲ τὴν μαλάχην πολλὰ ηὐχόμην αὐτῇ διαφυγεῖν ἐκ τῶν παρόντων. κακῶν μετʼ ὀλίγον δὲ τῆς ξένης διακονουμένης εἶδον τὰ σκέλη οὐ γυναικός, ἀλλʼ ὄνου ὁπλάς· καὶ δὴ σπασάμενος τὸ ξίφος συλλαμβάνω τε αὐτὴν καὶ δήσας περὶ τῶν ὅλων ἀνέκρινον. ἡ δέ, ἄκουσα μέν, εἶπεν δὲ ὅμως, αὐτὰς μὲν εἶναι θαλαττίους γυναῖκας Ὀνοσκελέας προσαγορευομένας, τροφὴν δὲ ποιεῖσθαι τοὺς ἐπιδημοῦντας, ξένους. ἐπειδὰν γάρ, ἔφη, μεθύσωμεν αὐτούς, συνευνηθεῖσαι κοιμωμένοις ἐπιχειροῦμεν. ἀκούσας δὲ ταῦτα ἐκείνην μὲν αὐτοῦ κατέλιπον δεδεμένην, αὐτὸς δὲ ἀνελθὼν ἐπὶ τό τέγος ἐβόων τε καὶ τοὺς ἑταίρους συνεκάλουν. ἐπεὶ δὲ συνῆλθον, τὰ πάντα ἐμήνυον αὐτοῖς καὶ τά τε ὀστᾶ ἐδείκνυον καὶ ἦγον ἔσω πρὸς τὴν δεδεμένην ἡ δὲ αὐτίκα ὕδωρ ἐγένετο καὶ ἀφανὴς ἦν. ὅμως δὲ τὸ ξίφος εἰς τὸ ὕδωρ καθῆκα πειρώμενος· τὸ δὲ αἷμα ἐγένετο.\nταχέως οὖν ἐπὶ ναῦν κατελθόντες ἀπεπλεύσαμεν. καὶ ἐπεὶ ἡμέρα ὑπηύγαζε, τήν τε ἤπειρον ἀπεβλέπομεν εἰκάζομέν τε εἶναι τὴν ἀντιπέρας τῇ ὑφʼ ἡμῶν οἰκουμένῃ κειμένην. προσκυνήσαντες δʼ οὖν καὶ προσευξάμενοι περὶ τῶν μελλόντων ἐσκοποῦμεν, καὶ τοῖς μὲν ἐδόκει ἐπιβᾶσιν μόνον αὖθις ὀπίσω ἀναστρέφειν, τοῖς δὲ τὸ μὲν πλοῖον αὐτοῦ καταλιπεῖν, ἀνελθόντας δὲ ἐς τὴν μεσόγαιαν πειραθῆναι τῶν ἐνοικούντων. ἐν ὅσῳ δὲ ταῦτα ἐλογιζόμεθα, χειμὼν σφοδρὸς ἐπιπεσὼν καὶ προσαράξας τὸ σκάφος τῷ αἰγιαλῷ διέλυσεν. ἡμεῖς δὲ μόλις ἐξενηξάμεθα τὰ ὅπλα ἕκαστος καὶ εἴ τι ἄλλο οἷός τε ἦν ἁρπασάμενοι.\nταῦτα μὲν οὖν τὰ μέχρι τῆς ἑτέρας γῆς συνενεχθέντα μοι ἐν τῇ θαλάττῃ καὶ παρὰ τὸν πλοῦν ἐν ταῖς νήσοις καὶ ἐν τῷ ἀέρι καὶ μετὰ ταῦτα ἐν τῷ κήτει καὶ ἐπεὶ ἐξήλθομεν, παρά τε τοῖς ἥρωσι καὶ τοῖς ὀνείροις καὶ τὰ τελευταῖα παρὰ τοῖς Βουκεφάλοις καὶ ταῖς Ὀνοσκελέαις, τὰ δὲ ἐπὶ τῆς γῆς ἐν ταῖς ἑξῆς βίβλοις διηγήσομαι.\n","locs":[{"loc":"urn:cts:greekLit:tlg0062.tlg012:1.1","start":0,"length":419},{"loc":"urn:cts:greekLit:tlg0062.tlg012:1.2","start":419,"length":677},{"loc":"urn:cts:greekLit:tlg0062.tlg012:1.3","start":1096,"length":792},{"loc":"urn:cts:greekLit:tlg0062.tlg012:1.4","start":1888,"length":789},{"loc":"urn:cts:greekLit:tlg0062.tlg012:1.5","start":2677,"length":630},{"loc":"urn:cts:greekLit:tlg0062.tlg012:1.6","start":3307,"length":729},{"loc":"urn:cts:greekLit:tlg0062.tlg012:1.7","start":4036,"length":1255},{"loc":"urn:cts:greekLit:tlg0062.tlg012:1.8","start":5291,"length":1012},{"loc":"urn:cts:greekLit:tlg0062.tlg012:1.9","start":6303,"length":560},{"loc":"urn:cts:greekLit:tlg0062.tlg012:1.10","start":6863,"length":600},{"loc":"urn:cts:greekLit:tlg0062.tlg012:1.11","start":7463,"length":1064},{"loc":"urn:cts:greekLit:tlg0062.tlg012:1.12","start":8527,"length":959},{"loc":"urn:cts:greekLit:tlg0062.tlg012:1.13","start":9486,"length":1303},{"loc":"urn:cts:greekLit:tlg0062.tlg012:1.14","start":10789,"length":286},{"loc":"urn:cts:greekLit:tlg0062.tlg012:1.15","start":11075,"length":625},{"loc":"urn:cts:greekLit:tlg0062.tlg012:1.16","start":11700,"length":1392},{"loc":"urn:cts:greekLit:tlg0062.tlg012:1.17","start":13092,"length":897},{"loc":"urn:cts:greekLit:tlg0062.tlg012:1.18","start":13989,"length":1214},{"loc":"urn:cts:greekLit:tlg0062.tlg012:1.19","start":15203,"length":652},{"loc":"urn:cts:greekLit:tlg0062.tlg012:1.20","start":15855,"length":811},{"loc":"urn:cts:greekLit:tlg0062.tlg012:1.21","start":16666,"length":467},{"loc":"urn:cts:greekLit:tlg0062.tlg012:1.22","start":17133,"length":1202},{"loc":"urn:cts:greekLit:tlg0062.tlg012:1.23","start":18335,"length":1084},{"loc":"urn:cts:greekLit:tlg0062.tlg012:1.24","start":19419,"length":740},{"loc":"urn:cts:greekLit:tlg0062.tlg012:1.25","start":20159,"length":643},{"loc":"urn:cts:greekLit:tlg0062.tlg012:1.26","start":20802,"length":499},{"loc":"urn:cts:greekLit:tlg0062.tlg012:1.27","start":21301,"length":295},{"loc":"urn:cts:greekLit:tlg0062.tlg012:1.28","start":21596,"length":520},{"loc":"urn:cts:greekLit:tlg0062.tlg012:1.29","start":22116,"length":1866},{"loc":"urn:cts:greekLit:tlg0062.tlg012:1.30","start":23982,"length":886},{"loc":"urn:cts:greekLit:tlg0062.tlg012:1.31","start":24868,"length":649},{"loc":"urn:cts:greekLit:tlg0062.tlg012:1.32","start":25517,"length":872},{"loc":"urn:cts:greekLit:tlg0062.tlg012:1.33","start":26389,"length":1430},{"loc":"urn:cts:greekLit:tlg0062.tlg012:1.34","start":27819,"length":1241},{"loc":"urn:cts:greekLit:tlg0062.tlg012:1.35","start":29060,"length":880},{"loc":"urn:cts:greekLit:tlg0062.tlg012:1.36","start":29940,"length":759},{"loc":"urn:cts:greekLit:tlg0062.tlg012:1.37","start":30699,"length":621},{"loc":"urn:cts:greekLit:tlg0062.tlg012:1.38","start":31320,"length":600},{"loc":"urn:cts:greekLit:tlg0062.tlg012:1.39","start":31920,"length":643},{"loc":"urn:cts:greekLit:tlg0062.tlg012:1.40","start":32563,"length":1391},{"loc":"urn:cts:greekLit:tlg0062.tlg012:1.41","start":33954,"length":587},{"loc":"urn:cts:greekLit:tlg0062.tlg012:1.42","start":34541,"length":1080},{"loc":"urn:cts:greekLit:tlg0062.tlg012:2.1","start":35621,"length":1038},{"loc":"urn:cts:greekLit:tlg0062.tlg012:2.2","start":36659,"length":1219},{"loc":"urn:cts:greekLit:tlg0062.tlg012:2.3","start":37878,"length":957},{"loc":"urn:cts:greekLit:tlg0062.tlg012:2.4","start":38835,"length":987},{"loc":"urn:cts:greekLit:tlg0062.tlg012:2.5","start":39822,"length":1070},{"loc":"urn:cts:greekLit:tlg0062.tlg012:2.6","start":40892,"length":494},{"loc":"urn:cts:greekLit:tlg0062.tlg012:2.7","start":41386,"length":322},{"loc":"urn:cts:greekLit:tlg0062.tlg012:2.8","start":41708,"length":310},{"loc":"urn:cts:greekLit:tlg0062.tlg012:2.9","start":42018,"length":175},{"loc":"urn:cts:greekLit:tlg0062.tlg012:2.10","start":42193,"length":553},{"loc":"urn:cts:greekLit:tlg0062.tlg012:2.11","start":42746,"length":693},{"loc":"urn:cts:greekLit:tlg0062.tlg012:2.12","start":43439,"length":757},{"loc":"urn:cts:greekLit:tlg0062.tlg012:2.13","start":44196,"length":543},{"loc":"urn:cts:greekLit:tlg0062.tlg012:2.14","start":44739,"length":940},{"loc":"urn:cts:greekLit:tlg0062.tlg012:2.15","start":45679,"length":561},{"loc":"urn:cts:greekLit:tlg0062.tlg012:2.16","start":46240,"length":210},{"loc":"urn:cts:greekLit:tlg0062.tlg012:2.17","start":46450,"length":969},{"loc":"urn:cts:greekLit:tlg0062.tlg012:2.18","start":47419,"length":944},{"loc":"urn:cts:greekLit:tlg0062.tlg012:2.19","start":48363,"length":610},{"loc":"urn:cts:greekLit:tlg0062.tlg012:2.20","start":48973,"length":1378},{"loc":"urn:cts:greekLit:tlg0062.tlg012:2.21","start":50351,"length":415},{"loc":"urn:cts:greekLit:tlg0062.tlg012:2.22","start":50766,"length":618},{"loc":"urn:cts:greekLit:tlg0062.tlg012:2.23","start":51384,"length":848},{"loc":"urn:cts:greekLit:tlg0062.tlg012:2.24","start":52232,"length":547},{"loc":"urn:cts:greekLit:tlg0062.tlg012:2.25","start":52779,"length":883},{"loc":"urn:cts:greekLit:tlg0062.tlg012:2.26","start":53662,"length":824},{"loc":"urn:cts:greekLit:tlg0062.tlg012:2.27","start":54486,"length":1103},{"loc":"urn:cts:greekLit:tlg0062.tlg012:2.28","start":55589,"length":713},{"loc":"urn:cts:greekLit:tlg0062.tlg012:2.29","start":56302,"length":660},{"loc":"urn:cts:greekLit:tlg0062.tlg012:2.30","start":56962,"length":746},{"loc":"urn:cts:greekLit:tlg0062.tlg012:2.31","start":57708,"length":654},{"loc":"urn:cts:greekLit:tlg0062.tlg012:2.32","start":58362,"length":694},{"loc":"urn:cts:greekLit:tlg0062.tlg012:2.33","start":59056,"length":1308},{"loc":"urn:cts:greekLit:tlg0062.tlg012:2.34","start":60364,"length":763},{"loc":"urn:cts:greekLit:tlg0062.tlg012:2.35","start":61127,"length":919},{"loc":"urn:cts:greekLit:tlg0062.tlg012:2.36","start":62046,"length":516},{"loc":"urn:cts:greekLit:tlg0062.tlg012:2.37","start":62562,"length":845},{"loc":"urn:cts:greekLit:tlg0062.tlg012:2.38","start":63407,"length":466},{"loc":"urn:cts:greekLit:tlg0062.tlg012:2.39","start":63873,"length":446},{"loc":"urn:cts:greekLit:tlg0062.tlg012:2.40","start":64319,"length":656},{"loc":"urn:cts:greekLit:tlg0062.tlg012:2.41","start":64975,"length":493},{"loc":"urn:cts:greekLit:tlg0062.tlg012:2.42","start":65468,"length":1100},{"loc":"urn:cts:greekLit:tlg0062.tlg012:2.43","start":66568,"length":763},{"loc":"urn:cts:greekLit:tlg0062.tlg012:2.44","start":67331,"length":1436},{"loc":"urn:cts:greekLit:tlg0062.tlg012:2.45","start":68767,"length":691},{"loc":"urn:cts:greekLit:tlg0062.tlg012:2.46","start":69458,"length":1405},{"loc":"urn:cts:greekLit:tlg0062.tlg012:2.47","start":70863,"length":888}]}
{"id":"urn:cts:greekLit:tlg0062.tlg013.1st1K-grc1","text":"Δεινόν γε ἡ ἄγνοια καὶ πολλῶν κακῶν ἀνθρώποις 1\nαἰτία, ὥσπερ ἀχλύν τινα καταχέουσα τῶν\nπραγμάτων καὶ τὴν ἀλήθειαν ἀμαυροῦσα καὶ τὸν\nἑκάστου βίον ἐπηλυγάζουσα. ἐν σκότῳ γοῦν\nπλανωμένοις πάντες ἐοίκαμεν, μᾶλλον δὲ τυφλοῖς\nὅμοια πέπονθαμεν, τῷ μὲν προσπταίοντες ἀλόγως,\nτὸ δὲ ὑπερβαίνοντες, οὐδὲν δέον, καὶ τὸ μὲν πλησίον\nκαὶ παρὰ πόδας οὐχ ὁρῶντες, τὸ δὲ πόρρωω\nκαὶ πάμπολυ διεστηκὸς ὡς ἐνοχλοῦν δεδιότες· καὶ\nὅλως ἐφʼ ἑκάστου τῶν πραττομένων οὐ διαλείπομεν\nτὰ πολλὰ ὁλισθαίνοντες. τοιγάρτοι μυρίας\nἤδη τοῖς τραγῳδοδιδασκάλοις ἀφορμὰς εἰς τὰ\nδράματα τὸ τοιοῦτο παρέσχηται, τοὺς Λαβδακίδας\nκαὶ τοὺς Πελοπίδας καὶ τὰ τούτοις παραπλήσια·\nσχεδὸν γὰρ τὰ πλεῖστα τῶν ἐν τῇ σκηνῇ\nἀναβαινόντων κακῶν εὕροι τις ἂν ὑπὸ τῆς ἀγνοίας\nκαθάπερ ὑπὸ τραγικοῦ τινος δαίμονος\nκεχορηγημένα.\nΛέγω δὲ καὶ ἐς τὰ ἄλλα μὲν ἀποβλέπων,\nμάλιστα δὲ ἐς τὰς οὐκ ἀληθεῖς κατὰ τῶν συνηθων\nκαὶ φίλων διαβολάς, ὑφʼ ὧν ἤδη καὶ οἶκοι ἀνάστατοι\nγεγόνασι καὶ πόλεις ἄρδην ἀπολώλασι,\n\n\nπατέρες τε κατὰ παίδων ἐξεμάνησαν καὶ ἀδελφοὶ\nκατὰ τῶν ὁμογενῶν καὶ παῖδες κατὰ τῶν γειναμένων\nκαὶ ἐρασταὶ κατὰ τῶν ἐρωμένων· πολλαὶ\nδὲ καὶ φιλίαι συνεκόπησαν καὶ ὅρκοι 1 συνεχύθησαν\nὑπὸ τῆς κατὰ τὰς διαβολὰς πιθανότητος.\nἵν᾿  οὖν ὡς ἥκιστα περιπίπτωμεν αὐταῖς, ὑποδεῖξαι 2\nβούλομαι τῷ λόγῳ καθάπερ ἐπί τινος γραφῆς\nὁποῖόν τί ἐστιν ἡ διαβολὴ καὶ πόθεν ἄρχεται καὶ\nὁποῖα ἐργάζεται.\nΜᾶλλον δὲ Ἀπελλῆς ὁ Ἐφέσιος πάλαι ταύτην\nπροὔλαβε τὴν εἰκόνα· καὶ γὰρ οὖ καὶ οὗτος διαβληθεὶς\nπρὸς τὸν Πτολεμαῖον ὡς μετεσχηκώς\nΘεοδότᾳ τῆς συνωμοσίας ἐν Τύρῳ,— ὁ δὲ\nἈπελλῆς οὐχ ἑωράκει ποτὲ τὴν Τύρον οὐδὲ τὸν\nΘεοδόταν, ὅστις ἦν, ἐγίνωσκεν, ἡ καθʼ ὅσον ἤκουε\nΠτολεμαίου τινὰ ὕπαρχον εἶναι τὰ κατὰ τὴν\nΦοινίκην ἐπιτετραμμένον. ἀλλʼ ὅμως τῶν ἀντιτέχνων\nτις Ἀντίφιλος τοὔνομα ὑπὸ φθόνου τῆς\nπαρὰ βασιλεῖ τιμῆς καὶ ὑπὸ 2 τῆς κατὰ τὴν\nτέχνην ζηλοτυπίας κατεῖπεν αὐτοῦ πρὸς τὸν\nΠτολεμαῖον ὡς εἴη κεκοινωνηκὼς τῶν ὅλων καὶ\nὡς θεάσαιτό τις αὐτὸν ἐν Φοινίκῃ συνεστιώμενον\nεοδότᾳ καὶ παρʼ ὅλον τὸ δεῖπνον πρὸς τὸ οὖς\nαὐτῷ κοινολογούμενον, καὶ τέλος ἀπέφηνε τὴν\nΤύρου ἀπόστασιν καὶ Πηλουσίου κατάληψιν ἐκ\nτῆς Ἀπελλοῦ συμβουλῆς γεγονέναι.\nὉ δὲ Πτολεμαῖος ὡς ἂν καὶ τἆλλα οὐ κάρτα 3\nφρενήρης τις ὤν, ἀλλʼ ἐν κολακείᾳ δεσποτικῇ\nτεθραμμένος, οὕτως ἐξεκαύθη καὶ συνεταράχθη\n\n\n\n\n\nπρὸς τῆς παραδόξου ταύτης διαβολῆς, ὥστε\nμηδὲν τῶν εἰκότων λογισάμενος, μηδʼ ὅτι ἀντίτεχνος\nἦν ὁ διαβάλλων μηδʼ ὅτι μικρότερος ἢ\nκατὰ τηλικαύτην προδοσίαν ζωγράφος, καὶ ταῦτα\nεὖ πεπονθὼς ὑπʼ αὐτοῦ καὶ παρʼ ὁντινοῦν τῶν\nὁμοτέχνων τετιμημένος, ἀλλʼ οὐδὲ τὸ παράπαν\nεἰ ἐξέπλευσεν Ἀπελλῆς ἐς Τύρον ἐξετάσας,\nεὐθὺς ἐξεμήνιεν 1 καὶ βοῆς ἐνεπίμπλα τὰ βασίλεια\nτὸν ἀχάριστον κεκραγὼς καὶ τὸν ἐπίβουλον καὶ\nσυνωμότην. καὶ εἴ γε μὴ τῶν συνειλημμένοων\nτις ἀγανακτήσας ἐπὶ τῇ τοῦ Ἀντιφίλου ἀναισχυντίᾳ\nκαὶ τὸν ἄθλιον Ἀπελλῆν κατελεήσας\nἔφη μηδενὸς αὐτοῖς κεκοινωνηκέναι τὸν ἄνθρωπον,\nἀπετέτμητο ἂν τὴν κεφαλὴν καὶ παραπελελαύκει\nτῶν ἐν Τύρῳ κακῶν οὐδὲν αὐτὸς αἴτιος γεγονώς.\nὉ μὲν οὖν Πτολεμαῖος οὕτω λέγεται αἰσχυνθῆναι 4\nἐπὶ τοῖς γεγονόσιν, ὥστε τὸν μὲν Ἀπελλῆν\nἑκατὸν ταλάντοις ἐδωρήσατο, τὸν δὲ Ἀντίφιλον\nδουλεύειν αὐτῷ παρέδωκεν. ὁ δὲ Ἀπελλῆς ὧν\nπαρεκινδύνευσε μεμνημένος τοιᾷδέ τινι εἰκόνι\nἠμύνατο τὴν διαβολήν.\nἐν δεξιᾷ τις ἀνὴρ κάθηται 5\nτὰ ὦτα παμμεγέθη ἔχων μικροῦ δεῖν τοῖς τοῦ\nΜίδου προσεοικότα, τὴν χεῖρα προτείνων πόρρωθεν\nἔτι προσιούσῃ τῇ Διαβολῇ. περὶ δὲ αὐτὸν\nἑστᾶσι δύο γυναῖκες, Ἄγνοιά μοι δοκεῖ καὶ\nὙπόληψις· ἑτέρωθεν δὲ προσέρχεται ἡ Διαβολή,\nγύναιον ἐς ὑπερβολὴν πάγκαλον, ὑπόθερμον\nδὲ καὶ παρακεκινημένον, οἷον δὴ τὴν\nλύτταν καὶ τὴν ὀργὴν δεικνύουσα, τῇ μὲν ἀριστερᾷ\nδᾷδα καιομένην ἔχουσα, τῇ ἑτέρᾳ δὲ νεανίαν\nτινὰ τῶν τριχῶν σύρουσα τὰς χεῖρας ὀρέγοντα\n\n\n\nεἰς τὸν οὐρανὸν καὶ μαρτyρόμενον τοὺς θεούς.\nἡγεῖται δὲ ἀνὴρ ὠχρὸς καὶ ἄμορφος, ὁξὺ δεδορκὼς\nκαὶ ἐοικὼς τοῖς ἐκ νόσου μακρὰς κατεσκληκόοι.\nτοῦτον οὖν εἶναι τὸν Φθόνον ἄν τις εἰκάσειε. καὶ\nμὴν καὶ ἄλλαι τινὲς δύο παρομαρτοῦσι προτρέπουσαι\nκαὶ περιστέλλουσαι καὶ κατακοσμοῦσαι\nτὴν Διαβολήν. ὡς δέ μοι καὶ ταύτας ἐμήνυσεν ὁ\nπεριηγητὴς τῆς εἰκόνος, ἡ μέν τις Ἐπιβουλὴ 1 ἦν,\nἡ δὲ Ἀπάτη. κατόπιν δὲ ἠκολούθει πάνυ πενθικῶς\nτις ἐσκευασμένη, μελανείμαων καὶ κατεσπαραγμένη,\nετάνοια, οἶμαι, 2 αὕτη ἐλέγετο ἐπεστρέφετο\nγοῦν εἰς τοὐπίσω δακρύουσα καὶ μετʼ αἰδοῦς\nπάνυ τὴν Ἀλήθειαν προσιοῦσαν ὑπέβλεπεν.\nΟὕτως μὲν Ἀπελλῆς τὸν ἑαυτοῦ κίνδυνον ἐπὶ\nτῆς γραφῆς ἐμιμήσατο. φέρε δὲ καὶ ἡμεῖς, εἰ 6\nδοκεῖ, κατὰ τὴν τοῦ Ἐφεσίου ζωγράφου τέχνην\nδιέλθωμεν τὰ προσόντα τῇ διαβολῇ, πρότερόν\nγε ὅρῳ τινὶ περιγράψαντες αὐτήν· οὕτω γὰρ ἄν\nἡμῖν ἡ εἰκῶν γένοιτο φανερωτέρα. ἔστι τοίνυν\nδιαβολὴ κατηγορία τις ἐξ ἐρημίας γινομένη, τὸν\nκατηγορούμενον λεληθυῖα, ἐκ τοῦ μονομεροῦς\nἀναντιλέκτως πεπιστευμένη. τοιαύτη μὲν ἡ ὑπόθεσις\nτοῦ λόγου. τριῶν δʼ ὅντων προσώπων,\nκαθάπερ ἐν ταῖς κωμῳδίαις, τοῦ διαβάλλοντος\nκαὶ τοῦ διαβαλλομένου καὶ τοῦ πρὸς ὃν ἡ διαβολὴ\nγίνεται, καθʼ ἕκαστον αὐτῶν ἐπισκοπήσωμεν οἴα\nεἰκὸς εἶναι τὰ γινόμενα.\nΠρῶτον μὲν δή, εἰ δοκεῖ, παραγάγωμεν τὸν 7\nπρωταγωνιστὴν τοῦ δράματος, λέγω δὲ τὸν ποιητὴν\nτῆς διαβολῆς. οὖτος δὲ δὴ ὡς μὲν οὐκ\n\n\n\n\nἀγαθὸς ἄνθρωπός ἐστι, πᾶσιν οἶμαι γνώριμον·\nοὐδεὶς γὰρ ἂν ἀγαθὸς κακῶν αἴτιος γένοιτο τῷ πλησίον,\nἀλλʼ ἔστιν ἀγαθῶν ἀνδρῶν ἀφʼ ὧν εὖ ποιοῦσιν\nαὐτοὶ τοὺς φίλους, οὐκ ἀφʼ ὧν τοὺς ἄλλους ἀδικοῦντες\nαἰτιῶνται καὶ μισεῖσθαι παρασκευάζουσιν,\nεὐδοκιμεῖν δόξαν εὐνοίας προσλαβόντες.\nἜπειτα δὲ ὡς ἄδικος ὁ τοιοῦτος καὶ παράνομός 8\nἐστι καὶ ἀσεβὴς καὶ τοῖς χρωμένοις ἐπιζήμιος,\nῥᾴδιον καταμαθεῖν. τίς γὰρ οὐκ ἂν ὁμολογήσειε\nτὴν μὲν ἰσότητα ἐν ἅπαντι καὶ τὸ μηδὲν πλέον\nδικαιοσύνης ἔργα εἶναι, τὸ δὲ ἄνισόν τε καὶ\nπλεονεκτικὸν ἀδικίας; ὁ δὲ τῇ διαβολῇ κατὰ τῶν\nἀπόντων λάθρᾳ χρώμενος πῶς οὐ πλεονέκτης\nἐστὶν ὅλον τὸν ἀκροατὴν σφετεριζόμενος καὶ\nπροκαταλαμβάνων αὐτοῦ τὰ ὦτα καὶ ἀποφράττων\nκαὶ τῷ δευτέρῳ λόγῳ παντελῶς ἄβατα κατασκευάζων\nαὐτὰ ὑπὸ τῆς διαβολῆς προεμπεπλησμένα;\nἐσχάτης ἀδικίας τὸ τοιοῦτον, ὡς φαῖεν ἂν\nκαὶ οἱ ἄριστοι τῶν νομοθετῶν, οἷον ὁ Σόλων καὶ ὁ\nράκων, ἔνορκον ποιησάμενοι τοῖς δικασταῖς τὸ\nὁμοίως ἀμφοῖν ἀκροᾶσθαι καὶ τὸ τὴν εὔνοιαν ἴσην\nτοῖς κρινομένοις ἀπονέμειν, ἄχρι ἄν ὁ τοῦ δευτέρου\nλόγος παρατεθεὶς θατέρου χείρων ἢ ἀμείνων φανῇ·\nπρὶν δέ γε ἀντεξετάσαι τὴν ἀπολογίαν τῇ κατηγορίᾳ,\nπαντελῶς ἀσεβῇ καὶ ἀνόσιον ἡγήσαντο\nἔσεσθαι τὴν κρίσιν. καὶ γὰρ ἄν καὶ αὐτοὺς\nἀγανακτῆσαι τοὺς θεοὺς εἴποιμεν, εἰ τῷ κατηγόρῳ\nμετʼ ἀδείας ἅ θέλει λέγειν ἐπιτρέποιμεν, ἀποφράξαντες\nδὲ τῷ κατηγορουμένῳ τὰ ὦτα ἡ τῷ στόματι\nσιωπῶντος 1 καταψηφιζοίμεθα τῷ προτέρῳ λόγῳ\n\n\n\nκεχειρωμένοι ὥστε οὐ κατὰ τὸ δίκαιον καὶ τὸ\nνόμιμον καὶ τὸν ὅρκον τὸν δικαστικὸν φαίη τις ἄν\nγίγνεσθαι τὰς διαβολάς. εἰ δέ τῳ μὴ ἀξιόπιστοι\nδοκοῦσιν οἱ νομοθέται παραινοῦντες οὕτω δικαίας\nκαὶ ἀμερεῖς ποιεῖσθαι τὰς κρίσεις, ποιητήν μοι\nδοκῶ τὸν ἄριστον ἐπάγειν τῷ λόγῳ εὖ μάλα περὶ\nτούτων ἀποφηνάμενον, μᾶλλον δέ νομοθετήσαντα.\nφησὶ δέ,\nμήτε δίκην δικάσῃς, πρὶν ἄμφω μῦθον ἀκούσῃς.\nἠπίστατο γάρ, οἶμαι, καὶ οὗτος ὡς πολλῶν ὄντων\nἐν τῷ βίῳ ἀδικημάτων οὐδὲν ἄν τις εὕροι χεῖρον\nοὐδὲ ἀδικώτερον ἢ ἀκρίτους τινὰς καὶ ἀμοίρους\nλόγων καταδεδικάσθαι· ὅπερ ἐξ ἅπαντος ὁ διαβάλλων\nἐπιχειρεῖ ποιεῖν ἄκριτον ὑπάγων τὸν\nδιαβαλλόμενον τῇ τοῦ ἀκούοντος ὀργῇ καὶ τὴν\nἀπολογίαν τῷ λαθραίῳ τῆς κατηγορίας\nπαραιρούμενος.\nΚαὶ γὰρ ἀπαρρησίαστος καὶ δειλὸς ἅπας ὁ 9\nτοιοῦτος ἄνθρωπος οὐδὲν ἐς τοὐμφανὲς ἄγων, ἀλλʼ\nὥσπερ οἱ λοχῶντες ἐξ ἀφανοῦς ποθεν τοξεύων, ὡς\nμηδὲ ἀντιτάξασθαι δυνατὸν εἶναι μηδὲ ἀνταγωνίσασθαι,\nἀλλʼ ἐν ἀπορίᾳ καὶ ἀγνοίᾳ τοῦ πολέμου\nδιαφθείρεσθαι, μέγιστόν ἐστι σημεῖον τοῦ μηδὲν\nὑγιὲς τοὺς διαβάλλοντας λέγειν. ἐπεὶ εἴ τίς γε\nτἀληθῆ κατηγοροῦντι ἑαυτῷ συνεπίσταται, οὗτος,\nοἶμαι, καὶ εἰς τὸ φανερὸν ἐλέγχει καὶ διευθύνει καὶ\nἀντεξετάζει τῷ λόγῳ, ὥσπερ οὐδεὶς ἂν ἐκ τοῦ\nπροφανοῦς νικᾶν δυνάμενος ἐνέδρᾳ ποτὲ καὶ ἀπάτῃ\nχρήσαιτο κατὰ τῶν πολεμίων.\nἼδοι δʼ ἄν τις τοὺς τοιούτους μάλιστα ἔν τε 10\nβασιλέων αὐλαῖς καὶ περὶ τὰς τῶν ἀρχόντων καὶ\nδυναστευόντων φιλίας εὐδοκιμοῦντας, ἔνθα πολὺς\nμὲν ὁ φθόνος, μυρίαι δὲ ὑπόνοιαι, πάμπολλαι δὲ\nκολακειῶν καὶ διαβολῶν ὑποθέσεις· ὅπου γὰρ ἀεὶ\nμείζους ἐλπίδες, ἐνταῦθα καὶ οἱ φθόνοι χαλεπώτεροι\nκαὶ τὰ μίση ἐπισφαλέστερα καὶ αἰ ζηλοτυπίαι\nκακοτεχνέστεραι. πάντες οὖν ἀλλήλους ὀξὺ\nδεδόρκασι καὶ ὥσπερ οἱ μονομαχοῦντες ἐπιτηροῦσιν\nεἴ πού τι γυμνωθὲν μέρος θεάσαιντο τοῦ σώματος·\nκαὶ πρῶτος αὐτὸς ἕκαστος εἶναι βουλόμενος παρωεῖται\nκαὶ παραγκωνίζεται τὸν πλησίον καὶ τὸν\nπρὸ αὑτοῦ, εἰ δύναιτο, ὑποσπᾷ καὶ ὑποσκελίζει.\nἔνθα ὁ μὲν χρηστὸς ἀτεχνῶς εὐθὺς ἀνατέτραπται\nκαὶ παρασέσυρται καὶ τὸ τελευταῖον ἀτίμως\nἐξέωσται, ὁ δὲ κολακευτικώτερος καὶ πρὸς τὰς\nτοιαύτας κακοηθείας πιθανώτερος εὐδοκιμεῖ· καὶ\nὅλως ὁ1 φθάσας κρατεῖ· τὰ γὰρ τοῦ Ὁμήρου πάνυ\nἐπαληθεύουσιν, ὅτι τοι\nξυνὸς Ἐνυάλιος καὶ τὸν κτανεοντα κατέκτα.\nτοιγαροῦν ὡς οὐ περὶ μικρῶν τοῦ ἀγῶνος ὄντος\nποικίλας κατʼ ἀλλήλων ὁδοὺς ἐπινοοῦσιν, ὧν\nταχίστη καὶ ἐπισφαλεστάτη ἐστὶν ἡ τῆς διαβολῆς,\nτὴν μὲν ἀρχὴν ἀπὸ φθόνου ἡ μίσους εὐέλπιδα2\nλαμβάνουσα, οἰκτρότερα δὲ καὶ τραγικὰ ἐπάγουσα\nτὰ τέλη καὶ πολλῶν συμφορῶν ἀνάπλεα.\nΟὐ μέντοι μικρὸν οὐδὲ ἀπλοῦν ἐστι τοῦτο, ὡς 11\nἄν τις ὑπολάβοι, ἀλλὰ πολλῆς μὲν τέχνης, οὐκ\nὀλίγης δὲ ἀγχινοίας, ἀκριβοῦς δέ τινος ἐπιμελείας\n\n\n\n\nδεόμενον· οὐ γὰρ ἂν τοσαῦτα ἔβλαπτεν ἡ διαβολή,\nεἰ μὴ πιθανόν τινα τρόπον ἐγίνετο· οὐδʼ ἂν\nκατίσχυε τὴν πάντων ἰσχυροτέραν ἀλήθειαν, εἰ\nμὴ πολὺ τὸ ἐπαγωγὸν καὶ πιθανὸν καὶ μυρία ἄλλα\nπαρεσκεύαστο κατὰ τῶν ἀκουόντων.\nΔιαβάλλεται μὲν οὖν ὡς τὸ πολὺ μάλιστα ὁ 12\nτιμώμενος καὶ διὰ τοῦτο τοῖς ὑπολειπομένοις\nαὐτοῦ ἐπίφθονος· ἅπαντες γὰρ τῷδʼ ἐπιτοξάζονται\nκαθάπερ τι κώλυμα καὶ ἐμπόδιον προορώμενοι,\nκαὶ ἕκαστος οἴεται πρῶτος αὐτὸς ἔσεσθαι τὸν\nκορυφαῖον ἐκεῖνον ἐκπολιορκήσας καὶ τῆς φιλίας\nἀποσκευασάμενος. οἷόν τι καὶ ἐπὶ τοῖς γυμνικοῖς\nἀγῶσιν ἐπὶ τῶν δρομέων γίγνεται· κἀκεῖ γὰρ ὁ\nμὲν ἀγαθὸς δρομεὺς τῆς ὕσπληγγος εὐθὺς καταπεσούσης\nμόνον τοῦ πρόσω ἐφιέμενος καὶ τὴν\nδιάνοιαν ἀποτείνας πρὸς τὸ τέρμα κὰν τοῖς ποσὶ\nτὴν ἐλπίδα τῆς νίκης ἔχων τὸν1 πλησίον οὐδὲν\nκακουργεῖ οὐδέ τι τῶν2 κατὰ τοὺς ἀγαωνιστὰς\nπολυπραγμονεῖ, ὁ δὲ κακὸς ἐκεῖνος καὶ ἄναθλος\nἀνταγωνιστὴς ἀπογνοὺς τὴν ἐκ τοῦ τάχους ἐλπίδα\nἐπὶ τὴν κακοτεχνίαν ἐτράπετο, καὶ τοῦτο μόνον\nἐξ ἅπαντος σκοπεῖ, ὅπως τὸν τρέχοντα ἐπισχών\nἡ ἐμποδίσας ἐπιστομιεῖ, ὡς, εἰ τούτου διαμάρτοι,\nοὐκ ἄν ποτε νικῆσαι δυνάμενος. ὁμοίως δὲ τούτοις\nκάν ταῖς φιλίαις τῶν εὐδαιμόνων τούτων γίνεται·\nὁ γὰρ προέχων αὐτίκα ἐπιβουλεύεται καὶ ἀφύλακτος\nἐν μέσῳ ληφθεὶς τῶν δυσμενῶν ἀνηρπάσθη, οἱ\nδὲ ἀγαπῶνται καὶ φίλοι δοκοῦσιν ἐξ ὧν ἄλλους\nβλάπτειν ἔδοξαν.\nΤό τε ἀξιόπιστον τῆς διαβολῆς οὐχ ὡς ἔτυχεν 13\n\n\n\nἐπινοοῦσιν, ἀλλ’ ἐν τούτῳ τὸ πᾶν αὐτοῖς ἐστιν\nἔργον δεδοικόσι τι προσάψαι ἀπῳδὸν ἣ καὶ\nἀλλότριον. ὡς γοῦν ἐπὶ πολὺ τὰ προσόντα τῷ\nδιαβαλλομένῳ πρὸς τὸ χεῖρον μεταβάλλοντες\nοὐκ ἀπιθάνους ποιοῦνται τὰς κατηγορίας, οἷον\nτὸν μὲν ἰατρὸν διαβάλλουσιν ὡς φαρμακέα, τὸν\nπλούσιον δὲ ὡς τύραννον, τὸν τυραννικὸν δὲ ὡς\nπροδοτικόν.\nἘνίοτε μέντοι και ὁ ἀκροώμενος αὐτὸς ὑποβάλλει 14\nτῆς διαβολῆς τὰς ἀφορμάς, καὶ πρὸς τὸν\nἐκείνου τρόπον οἱ κακοήθεις αὐτοὶ ἁρμοζόμενοι\nεὐστοχοῦσιν. ἢν μὲν γὰρ ζηλότυπον αὐτὸν ὄντα\nἴδωσι, Διένευσε, φασί, τῇ γυναικί σου παρὰ τὸ\nδεῖπνον καὶ ἀπιδὼν ἐς αὐτὴν ἐστέναξε, καὶ ἡ\nΣτρατονίκη πρὸς αὐτὸν οὐ μάλα ἀηδῶς· καὶ ὅλως\nἐρωτικαί τινες καὶ μοιχικαὶ πρὸς αὐτὸν αἱ διαβολαί.\nἢν δὲ ποιητικὸς ᾖ καὶ ἐπὶ τούτῳ μέγα\nφρονῇ. Μὰ Δί’ ἐχλεύασέ σου Φιλόξενος τὰ\nἔπη καὶ διέσυρε καὶ ἄμετρα εἶπεν αὐτὰ καὶ\nκακοσύνθετα. πρὸς δὲ τὸν εὐσεβῇ καὶ φιλόθεον\nὡς ἄθεος καὶ ἀνόσιος ὁ φίλος διαβάλλεται καὶ\nὡς τὸ θεῖον παρωθούμενος καὶ τὴν πρόνοιαν\nἀρνούμενος· ὁ δὲ ἀκούσας εὐθὺς μύωπι διὰ\nτοῦ ὠτὸς τυπεὶς διακέκαυται ὡς τὸ εἰκὸς καὶ\nἀπέστραπται τὸν φίλον οὐ περιμείνας τὸν ἀκριβῇ\nἔλεγχον.\nὅλως γὰρ τὰ τοιαῦτα ἐπινοοῦσι καὶ 15\nλέγουσιν, ἃ μάλιστα ἴσασιν ἐς ὀργὴν δυνάμενα\nπροκαλέσασθαι τὸν ἀκροώμενον, καὶ ἔνθα τρωτός\nἐστιν ἕκαστος ἐπιστάμενοι, ἐπʼ ἐκεῖνο τοξεύουσι\nκαὶ ἀκοντίζουσιν ἐς αὐτό, ὥστε τῇ παραυτίκα\nὀργῇ τεταραγμένον μηκέτι σχολὴν ἄγειν τῇ\nἐξετάσει τῆς ἀληθείας, ἀλλὰ κἂν θέλῃ τις\n\n\nἀπολογεῖσθαι, μὴ προσίεσθαι, τῷ παραδόξῳ τῆς\nἀκροάσεως ὡς ἀληθεῖ προκατειλημμένον.\nἈνυσιμώτατον γὰρ τὸ εἶδος τῆς διαβολῆς τὸ 16\nὑπεναντίον τῆς τοῦ ἀκούοντος ἐπιθυμίας, ὁπότε καὶ\nπαρὰ Πτολεμαίῳ τῷ Διονύσῳ ἐπικληθέντι ἐγένετό\nτις ὃς διέβαλλε τὸν Πλατωνικὸν Δημήτριον, ὅτι\nὕδωρ τε πίνει καὶ μόνος τῶν ἄλλων γυναικεῖα οὐκ\nἐνεδύσατο ἐν τοῖς Διονυσίοις· καὶ εἴ γε μὴ κληθεὶς\nἕωθεν ἔπιέ τε πάντων ὁρώντων καὶ λαβὼν ταραντινίδιον\nἐκυμβάλισε καὶ προσωρχήσατο, ἀπολώλει\nἂν ὡς οὐχ ἡδόμενος τῷ βίῳ τοῦ βασιλέως, ἀλλʼ\nἀντισοφιστὴς ὢν καὶ ἀντίτεχνος τῆς Πτολεμαίου\nτρυφῆς.\nΠαρὰ δὲ Ἀλεξάνδρῳ μεγίστη ποτὲ πασῶν ἦν 17\nδιαβολή, εἰ λέγοιτο1 τις μὴ σέβειν μηδὲ προσκυνεῖν\nτὸν Ἡφαιστίωνα· ἐπεὶ γὰρ ἀπέθανεν Ἡφαιστίων,\nὑπὸ τοῦ ἔρωτος Ἀλέξανδρος ἐβουλήθη προσθεῖναι\nκαὶ τοῦτο τῇ λοιπῇ μεγαλουργίᾳ καὶ θεὸν χειροτονῆσαι\nτὸν τετελευτηκότα. εὐθὺς οὖν νεώς τε\nἀνέστησαν αἱ πόλεις καὶ τεμένη καθιδρύετο καὶ\nβωμοὶ καὶ θυσίαι καὶ ἑορταὶ τῷ καινῷ τούτῳ\nθεῷ ἐπετελοῦντο, καὶ ὁ μέγιστος ὅρκος ἦν ἅπασιν\nἩφαιστίων. εἰ δέ τις ἢ μειδιάσειε πρὸς τὰ γινόμενα\nἢ μὴ φαίνοιτο πάνυ εὐσεβῶν, θάνατος\nἐπέκειτο ἡ ζημία. ὑπολαμβάνοντες δὲ οἱ κόλακες\nτὴν μειρακιώδη ταύτην τοῦ Ἁλεξάνδρου ἐπιθυμίαν\nπροσεξέκαιον εὐθὺς καὶ ἀνεζωπύρουν ὀνείρατα\nδιηγούμενοι τοῦ Ἡφαιστίωνος, ἐπιφανείας τινὰς\nκαὶ ἰάματα προσάπτοντες αὐτῷ καὶ μαντείας ἐπιφημίζοντες·\n\n\n\nκαὶ τέλος ἔθυον παρέδρῳ καὶ ἀλεξικάκῳ\nθεῷ. ὁ δὲ Ἀλέξανδρος ἥδετό τε ἀκούων\nκαὶ τᾷ τελευταῖα ἐπίστευε καὶ μέγα ἐφρόνει\nὡσανεὶ οὐ θεοῦ παῖς ὢν μόνον, ἀλλὰ καὶ θεοὺς\nποιεῖν δυνάμενος. πόσους τοίνυν οἰώμεθα τῶν\nἈλεξάνδρου φίλων παρὰ τὸν καιρὸν ἐκεῖνον ἀπολαῦσαι\nτῆς Ἡφαιστίωνος θειότητος, διαβληθέντας\nὡς οὐ τιμῶσι τὸν κοινὸν ἀπάντων θεόν, καὶ διὰ\nτοῦτο ἐξελαθέντας καὶ τῆς τοῦ βασιλέως εὐνοίας\nἐκπεσόντας; τότε καὶ Ἀγαθοκλῆς ὁ Σάμιος 18\nταξιαρχῶν παῤ Ἀλεξάνδρῳ καὶ τιμώμενος παῤ \nαὐτοῦ μικροῦ δεῖν συγκαθείρχθη λέοντι διαβληθεὶς\nὅτι δακρύσειε παριὼν τὸν Ἡφαιστίωνος τάφον.\nἀλλʼ ἐκείνῳ μὲν βοηθῆσαι λέγεται Περδίκκας\nἐπομοσάμενος κατὰ πάντων θεῶν καὶ κατὰ\nἩφαιστίωνος, ὅτι δὴ κυνηγετοῦντί οἱ φανέντα\nἐναργῆ τὸν θεὸν ἐπισκῆψαι εἰπεῖν Ἀλεξάνδρῳ\nφείσασθαι Ἀγαθοκλέους· οὐ γὰρ ὡς ἀπιστοῦντα\nοὐδὲ ὡς ἐπὶ νεκρῷ δακρῦσαι, ἀλλὰ τῆς πάλαι\nσυνηθείας μνημονεύσαντα.\nἩ δʼ οὖν1 κολακεία καὶ ἡ διαβολὴ τότε μάλιστα 19\nχώραν ἔσχε πρὸς τὸ Ἀλεξάνδρου πάθος συντιθεμένη·\nκαθάπερ γὰρ ἐν πολιορκίᾳ οὐκ ἐπὶ τὰ\nὑψηλὰ καὶ ἀπόκρημνα καὶ ἀσφαλῆ τοῦ τείχους\nπροσίασιν οἱ πολέμιοι, ἀλλʼ ᾗ ἂν ἀφύλακτόν τι\nμέρος ἢ σαθρὸν αἴσθωνται ἢ ταπεινόν, ἐπὶ τοῦτο\nπάσῃ δυνάμει χωροῦσιν ὡς ῥᾷστα παρεισδῦναι\nκαὶ ἑλεῖν δυνάμενοι, οὕτω καὶ οἱ διαβάλλοντες ὅ\nτι ἂν ἀσθενὲς ἴδωσι τῆς ψυχῆς καὶ ὑπόσαθρον καὶ\nεὐεπίβατον, τούτῳ προσβάλλουσι καὶ προσάγουσι\n\n\n\nτὰς μηχανάς, καὶ τέλος ἐκπολιορκοῦσι μηδενὸς\nἀντιταττομμένου μηδὲ τὴν ἔφοδον αἰσθομένου. εἶτ’\nἐπειδὰν ἐντὸς ἅπαξ τῶν τειχῶν γένωνται, πυρπολοῦσι\nπάντα καὶ παίουσι καὶ σφάττουσι καὶ\nἐξελαύνουσιν, οἷα εἰκὸς ἁλισκομένης ψυχῆς καὶ\nἐξηνδραποδισμένης ἔργα εἶναι.\nΜηχανήματα δὲ αὐτοῖς κατὰ τοῦ ἀκούοντος ἥ 20\nτε ἀπάτη καὶ τὸ ψεῦδος καὶ ἡ ἐπιορκία καὶ προσλιπάρησις\nκαὶ ἀναισχυντία καὶ ἄλλα μυρία\nῤᾳδιουργήματα. ἡ δὲ δὴ μεγίστη πασῶν ἡ κολακεία\nἐστί, συγγενής, μᾶλλον δὲ ἀδελφή τις οὖσα τῆς\nδιαβολῆς. οὐδεὶς γοῦν οὕτω γεννάδας ἐστὶ καὶ\nἀδαμάντινον τεῖχος τῆς ψυχῆς προβεβλημένος, ὃς\nοὐκ ἂν ἐνδοίη πρὸς τὰς τῆς κολακείας προσβολάς,\nκαὶ ταῦτα ὑπορυττούσης καὶ τοὺς θεμελίους\nὑφαιρούσης τῆς διαβολῆς.\nκαὶ τὰ μὲν ἐκτὸς 21\nταῦτα. ἔνδοθεν δὲ πολλαὶ προδοσίαι συναγωνίζονται\nτὰς χεῖρας ὀρέγουσαι καὶ τὰς πύλας\nἀναπετῶσαι καὶ πάντα τρόπον τῇ ἁλώσει τοῦ\nἀκούοντος συμπροθυμούμεναι. πρῶτον μὲν τὸφιλόκαινον,\nὃ φύσει πᾶσιν ἀνθρώποις ὑπάρχει, καὶ τὸ\nἁψίκορον, ἔπειτα δὲ τὸ πρὸς τὰ παράδοξα τῶν\nἀκουσμάτων ἑπόμενον. 2 οὐ γὰρ οἶδ’ ὅπως ἡδόμεθα\nπάντες λαθρηδὰ καὶ πρὸς τὸ οὖς λεγόμενα καὶ\nμεστὰ ὑπονοίας ἀκούοντες· 3 οἶδα γοῦν τινας οὕτως\nἡδέως γαργαλιζομένους τὰ ὦτα ὑπὸ τῶν διαβολῶι\nὥσπερ τοὺς πτεροῖς κνωμένοιυς.\nἘπειδὰν τοίνυν ὑπὸ τούτων ἀπάντων συμμαχούμενοι 22\nπροσπέσωσι, κατὰ κράτος αἰροῦσιν,\nοἶμαι, καὶ οὐδὲ δυσχερὴς ἡ νίκη γένοιτʼ ἂν μηδενὸς\nἀντιπαραταττομένου μηδὲ ἀμυνομένου τὰς προσβολάς,\nἀλλὰ τοῦ μὲν ἀκούοντος ἑκόντος ἑαυτὸν\nἐνδιδόντος, τοῦ διαβαλλομένου δὲ τὴν ἐπιβουλὴν\nἀγνοοῦντος· ὥσπερ γὰρ ἐν νυκτὶ πόλεως ἀλούσης\nκαθεύδοντες οἱ διαβαλλόμενοι φονεύονται.\nΚαὶ τὸ παντων οἴκτιστον, ὁ μὲν οὐκ εἰδὼς τὰ 23\nγεγενημένα προσέρχεται τῷ φίλῳ φαιδρὸς ἅτε\nμηδὲν ἑαυτῷ φαῦλον συνεπιστάμενος καὶ τὰ\nσυνήθη λέγει καὶ ποιεῖ, παντὶ τρόπῳ ὁ ἄθλιος\nἐνηδρευμένος· ὁ δὲ ἢν μὲν ἔχῃ τι γενναῖον καὶ\nἐλεύθερον καὶ παρρησιαστικόν, εὐθὺς ἐξέρρηξε τὴν\nὀργὴν καὶ τὸν θυμὸν ἐξέχεε, καὶ τέλος τὴν ἀπολογίαν\nπροσιέμενος ἔγνω μάτην κατὰ τοῦ φίλου 24\nπαρωξυμμένος. ἢν δὲ ἀγεννέστερος καὶ ταπεινότερος,\nπροσίεται μὲν καὶ προσμειδιᾷ τοῖς χείλεσιν\nἄκροις, μισεῖ δὲ καὶ λάθρᾳ τοὺς ὀδόντας διαπρίει\nκαί, ὡς ὁ ποιητής φησι, βυσσοδομεύει τὴν ὀργήν.\nοὗ δὴ ἐγὼ οὐδὲν οἶμαι ἀδικώτερον οὐδὲ δουλοπρεπέστερον,\nἐνδακόντα τὸ χεῖλος ὑποτρέφειν τὴν\nχολὴν καὶ τὸ μῖσος ἐν αὑτῷ κατάκλειστον αὔξειν\nἕτερα μὲν κεύθοντα ἐνὶ φρεσίν, ἄλλα δὲ λέγοντα\nκαὶ ὑποκρινόμενον ἱλαρῷ καὶ κωμικῷ τῷ προσώπῳ\nμάλα περιπαθῇ τινα καὶ ἰοῦ γέμουσαν τραγῳδίαν.\nΜάλιστα δὲ τοῦτο πάσχουσιν, ἐπειδὰν πάλαι\nφίλος ὁ ἐνδιαβάλλων δοκῶν εἶναι τῷ ἐνδιαβαλλομένῳ\nποιῆται ὅμως· τότε γὰρ οὐδὲ φωνὴν\n\n\nἀκούειν ἔτι θέλουσι τῶν διαβαλλομένων ἢ τῶν\nἀπολογουμένων, τὸ ἀξιόπιστον τῆς κατηγορίας\nἐκ τῆς πάλαι δοκούσης φιλίας προειληφότες.\nοὐδὲ τοῦτο λογιζόμενοι, ὅτι πολλαὶ πολλάκις ἐν\nτοῖς φιλτάτοις μίσους παραπίπτουσιν αἰτίαι τοὺς\nἄλλους λανθάνουσαι· καὶ ἐνίοτε οἷς αὐτός τις\nἔνοχός ἐστι, ταυτὶ φθάσας κατηγόρησε τοῦ πλησίον\nἐκφυγεῖν οὕτω πειρώμενος τὴν διαβολήν.\nκαὶ ὅλως ἐχθρὸν μὲν οὐδεὶς ἂν τολμήσειε διαβαλεῖν·\nἄπιστος γὰρ αὐτόθι ἡ κατηγορία πρόδηλον\nἔχουσα τὴν αἰτίαν· τοῖς δοκοῦσι δὲ μάλιστα\nφίλοις ἐπιχειροῦσι τὴν πρὸς τοὺς ἀκούοντας\nεὔνοιαν ἐμφῆναι προαιρούμενοι, ὅτι ἐπὶ τῷ ἐκείνων\nσυμφέροντι οὐδὲ τῶν οἰκειοτάτων ἀπέσχοντο.\nΕἰσὶ δέ τινες οἳ κἂν μάθωσιν ὕστερον ἀδίκως 25\nδιαβεβλημένους παρʼ αὐτοῖς τοὺς φίλους, ὅμως\nἰπʼ αἰσχύνης ὧν ἐπίστευσαν οὐδʼ ἔτι προσίεσθαι\nοὐδὲ προσβλέπειν τολμῶσιν αὐτοῖς ὥσπερ ἠδικημένοι,\nὅτι μηδὲν ἀδικοῦντας ἐπέγνωσαν.\nΤοιγαροῦν πολλῶν κακῶν ὁ βίος ἐπλήσθη ὑπὸ 26\nτῶν οὕτω ῥᾳδίως καὶ ἀνεξετάστως πεπιστευμένων\nδιαβολῶν. ἡ μὲν γὰρ Ἄντεια\nτεθναίης (φησίν), ὦ Προῖτʼ, ἢ κάκτανεΒελλεροφόντην,ὅς μʼ ἔθελεν φιλότητι μιγήμεναι οὐκ ἐθελούσῃ\nαὐτὴ προτέρα ἐπιχειρήσασα καὶ ὑπεροφθεῖσα.\n\n\nκαὶ μικροῦ ὁ νεανίας ἐν τῇ πρὸς τὴν Χίμαιραν\nσυμπλοκῇ διεφθάρη ἐπιτίμιον σωφροσύνης ὑποσχὼν\nκαὶ τῆς πρὸς τὸν ξένον αἰδοῦς ὑπὸ μάχλου\nγυναικὸς ἐπιβεβουλευμένος. ἡ δὲ Φαίδρα, κἀκείνη\nτὰ ὅμοια κατειποῦσα τοῦ προγόνου, ἐπάρατον\nἐποίησε τὸν Ἱππόλυτον γενέσθαι ὑπὸ τοῦ πατρὸς\nοὐδέν, ὦ θεοί, οὐδὲν ἀνόσιον εἰργασμένον.\nΝαί, φήσει τις· ἀλλʼ ἀξιόπιστός ἐστιν ἐνίοτε 27\nὁ διαβάλλων ἀνὴρ τά τε ἄλλα δίκαιος καὶ συνετὸς\nεἶναι δοκῶν, καὶ ἐχρῆν προσέχειν αὐτῷ ἅτε μηδὲν\nἂν τοιοῦτο κακουργήσαντι. ἆρʼ οὖν τοῦ Ἀριστείδου\nἔστι τις δικαιότερος; ἀλλʼ ὅμως κἀκεῖνος\nσυνεστη ἐπὶ τὸν Θεμιστοκλέα καὶ συμπαρώξυνε\nτὸν δῆμον, ἧς, φασίν, ἐκεῖνος πολιτικῆς φιλοτιμίας\nὑποκεκνισμένος.1 δίκαιος μὲν γὰρ ὡς πρὸς τοὺς\nἄλλους Ἀριστείδης, ἄνθρωπος δὲ καὶ αὐτὸς ἦν καὶ\nχολὴν εἶχε, καὶ ἠγάπα τινὰ καὶ ἐμίσει.\nκαὶ εἴ γε 28\nἀληθής ἐστιν ὁ περὶ τοῦ Παλαμήδους λόγος, ὁ\nσυνετώτατος τῶν Ἀχαιῶν κάν τοῖς ἄλλοις ἄριστος\nτὴν ἐπιβουλὴν καὶ ἐνέδραν ὑπὸ φθόνου φαίνεται\nσυντεθεικὼς κατὰ ἀνδρὸς ὁμαίμου καὶ φίλου καὶ\nἐπὶ τὸν αὐτὸν κίνδυνον ἐκπεπλευκότος· οὕτως ἔμφυτον\nἅπασιν ἀνθρώποις ἡ περὶ τὰ τοιαῦτα ἁμαρτία.\nτί γὰρ ἄν τις ἢ τὸν Σωκράτην λέγοι τὸν ἀδίκως 29\nπρὸς τοὺς Ἀθηναίους διαβεβλημένον ὡς ἀσεβῇ\n\n\n\nκαὶ ἐπίβουλον; ἢ τὸν Θεμιστοκλέα ἡ τὸν Μιλτιάδην,\nτοὺς μετὰ τηλικαύτας νίκας ἐπὶ προδοσίᾳ τῆς\nἙλλάδος ὑπόπτους γενομένους; μυρία γὰρ τὰ\nπαραδείγματα καὶ σχεδὸν τὰ πλεῖστα ἤδη\nγνώριμα.\nΤί οὖν χρὴ καὶ ποιεῖν τόν γε νοῦν ἔχοντα 30\nἢ ἀρετῆς ἢ ἀληθείας ἀμφισβητοῦντα; ὅπερ,\nοἶμαι, καὶ Ὅμηρος ἐν τῷ περὶ Σειρήνων μύθῳ\nᾐνίξατο παραπλεῖν κελεύσας τὰς ὀλεθρίους ταύτας\nτῶν ἀκουσμάτων ἡδονὰς καὶ ἀποφράττειν\nτὰ ὦτα καὶ μὴ ἀνέδην αὐτὰ ἀναπεταννύειν τοῖς\nπάθει προειλημμένοις, ἀλλʼ ἐπιστήσαντα ἀκριβῆ\nθυρωρὸν τὸν λογισμὸν ἅπασι τοῖς λεγομένοις τὰ\nμὲν ἄξια προσίεσθαι καὶ παραβάλλεσθαι, τὰ\nφαῦλα δὲ ἀποκλείειν καὶ ἀπωθεῖν· καὶ γὰρ ἄν εἴη\nγελοῖον τῆς μὲν οἰκίας θυρωροὺς καθιστάναι, τὰ\nὦτα δὲ καὶ τὴν διάνοιαν ἀνεῳγμένα ἐᾶν.\nἐπειδὰν 31\nτοίνυν τοιαῦτα προσίῃ τις λέγων, αὐτὸ ἐφʼ ἑαυτοῦ\nχρὴ τὸ πρᾶγμα ἐξετάζειν, μήτε ἡλικίαν τοῦ λέγοντος\nὁρῶντα μήτε τὸν ἄλλον βίον μήτε τὴν ἐν τοῖς λόγοις\nἀγχίνοιαν. ὅσῳ γάρ τις πιθανώτερος, τοσούτῳ ἐπιμελεστέρας\nδεῖται τῆς ἐξετάσεως. οὐ δεῖ τοίνυν\nπιστεύειν ἀλλοτρίᾳ κρίσει, μᾶλλον δὲ μίσει τοῦ\nκατηγοροῦντος, ἀλλʼ ἑαυτῷ τὴν ἐξέτασιν φυλακτέον\nτῆς ἀληθείας, ἀποδόντα καὶ τῷ διαβάλλοντι τὸν\nφθόνον καὶ ἐν φανερῷ ποιησάμενον τὸν ἔλεγχον\nτῆς ἑκατέρου διανοίας, καὶ μισεῖν οὕτω καὶ ἀγαπᾶν\nτὸν δεδοκιμασμένον. πρὶν δὲ τοῦτο ποιῆσαι ἐκ\nτῆς πρώτης διαβολῆς κεκινημένον, Ἡράκλεις, ὡς\n\n\nμιρακιῶδες καὶ ταπεινὸν καὶ πάντων οὐχ ἥκιστα\nἄδικον.\nἀλλὰ τούτων ἁπαντων αἴτιον, ὅπερ ἐν 32\nἀρχῇ ἔφημεν, ἡ ἄγνοια καὶ τὸ ἐν σκότῳ που εἶναι\nτὸν ἑκάστου τρόπον· ὡς εἴ γε θεῶν τις ἀποκαλύψειεν\nἡμῶν τοὺς βίους, οἴχοιτο ἂν φεύγουσα ἐς τὸ\nβάραθρον ἡ διαβολὴ χώραν οὐκ ἔχουσα, ὡς ἂν\nπεφωτισμένων τῶν πραγμάτων ὑπὸ τῆς ἀληθείας.\n","locs":[{"loc":"urn:cts:greekLit:tlg0062.tlg013:1","start":0,"length":1166},{"loc":"urn:cts:greekLit:tlg0062.tlg013:2","start":1166,"length":886},{"loc":"urn:cts:greekLit:tlg0062.tlg013:3","start":2052,"length":799},{"loc":"urn:cts:greekLit:tlg0062.tlg013:4","start":2851,"length":243},{"loc":"urn:cts:greekLit:tlg0062.tlg013:5","start":3094,"length":1054},{"loc":"urn:cts:greekLit:tlg0062.tlg013:6","start":4148,"length":604},{"loc":"urn:cts:greekLit:tlg0062.tlg013:7","start":4752,"length":407},{"loc":"urn:cts:greekLit:tlg0062.tlg013:8","start":5159,"length":1792},{"loc":"urn:cts:greekLit:tlg0062.tlg013:9","start":6951,"length":541},{"loc":"urn:cts:greekLit:tlg0062.tlg013:10","start":7492,"length":1160},{"loc":"urn:cts:greekLit:tlg0062.tlg013:11","start":8652,"length":362},{"loc":"urn:cts:greekLit:tlg0062.tlg013:12","start":9014,"length":1070},{"loc":"urn:cts:greekLit:tlg0062.tlg013:13","start":10084,"length":370},{"loc":"urn:cts:greekLit:tlg0062.tlg013:14","start":10454,"length":760},{"loc":"urn:cts:greekLit:tlg0062.tlg013:15","start":11214,"length":387},{"loc":"urn:cts:greekLit:tlg0062.tlg013:16","start":11601,"length":476},{"loc":"urn:cts:greekLit:tlg0062.tlg013:17","start":12077,"length":1134},{"loc":"urn:cts:greekLit:tlg0062.tlg013:18","start":13211,"length":460},{"loc":"urn:cts:greekLit:tlg0062.tlg013:19","start":13671,"length":715},{"loc":"urn:cts:greekLit:tlg0062.tlg013:20","start":14386,"length":433},{"loc":"urn:cts:greekLit:tlg0062.tlg013:21","start":14819,"length":503},{"loc":"urn:cts:greekLit:tlg0062.tlg013:22","start":15322,"length":358},{"loc":"urn:cts:greekLit:tlg0062.tlg013:23","start":15680,"length":323},{"loc":"urn:cts:greekLit:tlg0062.tlg013:24","start":16003,"length":1267},{"loc":"urn:cts:greekLit:tlg0062.tlg013:25","start":17270,"length":222},{"loc":"urn:cts:greekLit:tlg0062.tlg013:26","start":17492,"length":571},{"loc":"urn:cts:greekLit:tlg0062.tlg013:27","start":18063,"length":462},{"loc":"urn:cts:greekLit:tlg0062.tlg013:28","start":18525,"length":292},{"loc":"urn:cts:greekLit:tlg0062.tlg013:29","start":18817,"length":279},{"loc":"urn:cts:greekLit:tlg0062.tlg013:30","start":19096,"length":527},{"loc":"urn:cts:greekLit:tlg0062.tlg013:31","start":19623,"length":640},{"loc":"urn:cts:greekLit:tlg0062.tlg013:32","start":20263,"length":269}]}
{"id":"urn:cts:greekLit:tlg0062.tlg013.perseus-grc2","text":"δεινόν γε ἡ ἄγνοια καὶ πολλῶν κακῶν ἀνθρώποις αἰτία, ὥσπερ ἀχλύν τινα καταχέουσα τῶν πραγμάτων καὶ τὴν ἀλήθειαν ἀμαυροῦσα καὶ τὸν ἑκάστου βίον ἐπηλυγάζουσα. ἐν σκότῳ γοῦν πλανωμένοις πάντες ἐοίκαμεν, μᾶλλον δὲ τυφλοῖς ὅμοια πέπονθαμεν, τῷ μὲν προσπταίοντες ἀλόγως, τὸ δὲ ὑπερβαίνοντες, οὐδὲν δέον, καὶ τὸ μὲν πλησίον καὶ παρὰ πόδας οὐχ ὁρῶντες, τὸ δὲ πόρρω καὶ πάμπολυ διεστηκὸς ὡς ἐνοχλοῦν δεδιότες· καὶ ὅλως ἐφʼ ἑκάστου τῶν πραττομένων οὐ διαλείπομεν τὰ πολλὰ ὀλισθαίνοντες. τοιγάρτοι μυρίας ἤδη τοῖς τραγῳδοδιδασκάλοις ἀφορμὰς εἰς τὰ δράματα τὸ τοιοῦτο παρέσχηται, τοὺς Λαβδακίδας καὶ τοὺς Πελοπίδας καὶ τὰ τούτοις παραπλήσια· σχεδὸν γὰρ τὰ πλεῖστα τῶν ἐν τῇ σκηνῇ ἀναβαινόντων κακῶν εὕροι τις ἂν ὑπὸ τῆς ἀγνοίας καθάπερ ὑπὸ τραγικοῦ τινος δαίμονος κεχορηγημένα.\nΛέγω δὲ καὶ ἐς τὰ ἄλλα μὲν ἀποβλέπων, μάλιστα δὲ ἐς τὰς οὐκ ἀληθεῖς κατὰ τῶν συνήθων καὶ φίλων διαβολάς, ὑφʼ ὧν ἤδη καὶ οἶκοι ἀνάστατοι γεγόνασι καὶ πόλεις ἄρδην ἀπολώλασι, πατέρες τε κατὰ παίδων ἐξεμάνησαν καὶ ἀδελφοὶ κατὰ τῶν ὁμογενῶν καὶ παῖδες κατὰ τῶν γειναμένων καὶ ἐρασταὶ κατὰ τῶν ἐρωμένων· πολλαὶ δὲ καὶ φιλίαι συνεκόπησαν καὶ ὅρκοι συνεχύθησαν ὑπὸ τῆς κατὰ τὰς διαβολὰς πιθανότητος.\nἵνʼ οὖν ὡς ἥκιστα περιπίπτωμεν αὐταῖς, ὑποδεῖξαι βούλομαι τῷ λόγῳ καθάπερ ἐπί τινος γραφῆς ὁποῖὸν τί ἐστιν ἡ διαβολὴ καὶ πόθεν ἄρχεται καὶ ὁποῖα ἐργάζεται.\nμᾶλλον δὲ Ἀπελλῆς ὁ Ἐφέσιος πάλαι ταύτην προὔλαβε τὴν εἰκόνα· καὶ γὰρ αὖ καὶ οὗτος διαβληθεὶς πρὸς τὸν Πτολεμαῖον ὡς μετεσχηκὼς Θεοδότᾳ τῆς συνωμοσίας ἐν Τύρῳ, — ὁ δὲ Ἀπελλῆς οὐχ ἑωράκει ποτὲ τὴν Τύρον οὐδὲ τὸν Θεοδόταν, ὅστις ἦν, ἐγίνωσκεν, ἢ καθʼ ὅσον ἤκουε Πτολεμαίου τινὰ ὕπαρχον εἶναι τὰ κατὰ τὴν Φοινίκην ἐπιτετραμμένον. ἀλλʼ ὅμως τῶν ἀντιτέχνων τις Ἀντίφιλος τοὔνομα ὑπὸ φθόνου τῆς παρὰ βασιλεῖ τιμῆς καὶ ὑπὸ τῆς κατὰ τὴν τέχνην ζηλοτυπίας κατεῖπεν αὐτὸν πρὸς τὸν ʼ Πτολεμαῖον ὡς εἴη κεκοινωνηκὼς τῶν ὅλων καὶ ὡς θεάσαιτό τις αὐτὸν ἐν Φοινίκῃ συνεστιώμενον Θεοδότᾳ καὶ παρʼ ὅλον τὸ δεῖπνον πρὸς τὸ οὖς αὐτῷ κοινολογούμενον, καὶ τέλος ἀπέφηνε τὴν Τύρου ἀπόστασιν καὶ Πηλουσίου κατάληψιν ἐκ τῆς Ἀπελλοῦ συμβουλῆς γεγονέναι.\nὁ δὲ Πτολεμαῖος ὡς ἂν καὶ τἆλλα οὐ κάρτα φρενήρης τις ὤν, ἀλλʼ ἐν κολακείᾳ δεσποτικῇ τεθραμμένος, οὕτως ἐξεκαύθη καὶ συνεταράχθη πρὸς τῆς παραδόξου ταύτης διαβολῆς, ὥστε μηδὲν τῶν εἰκότων λογισάμενος, μηδʼ ὅτι ἀντίτεχνος ἦν ὁ διαβάλλων μηδʼ ὅτι μικρότερος ἢ κατὰ τηλικαύτην προδοσίαν ζωγράφος, καὶ ταῦτα εὖ πεπονθὼς ὑπʼ αὐτοῦ καὶ παρʼ ὁντινοῦν τῶν ὁμοτέχνων, τετιμημένος, ἀλλʼ οὐδὲ τὸ παράπαν εἰ ἐξέπλευσεν Ἀπελλῆς ἐς Τύρον ἐξετάσας, εὐθὺς ἐξεμήνιεν καὶ βοῆς ἐνεπίμπλα τὰ βασίλεια τὸν ἀχάριστον κεκραγὼς καὶ τὸν ἐπίβουλον καὶ συνωμότην. καὶ εἴ γε μὴ τῶν συνειλημμένων τις ἀγανακτήσας ἐπὶ τῇ τοῦ Ἀντιφίλου ἀναισχυντίᾳ καὶ τὸν ἄθλιον Ἀπελλῆν κατελεήσας ἔφη μηδενὸς αὐτοῖς κεκοινωνηκέναι τὸν ἄνθρωπον, ἀπετέτμητο ἂν τὴν κεφαλὴν καὶ παραπολελαύκει τῶν ἐν Τύρῳ κακῶν οὐδὲν αὐτὸς αἴτιος γεγονώς.\nὁ μὲν οὖν Πτολεμαῖος οὕτω λέγεται αἰσχυνθῆναι ἐπὶ τοῖς γεγονόσιν, ὥστε τὸν μὲν Ἀπελλῆν ἑκατὸν ταλάντοις ἐδωρήσατο, τὸν δὲ Ἀντίφιλον δουλεύειν αὐτῷ παρέδωκεν. ὁ δὲ Ἀπελλῆς ὧν παρεκινδύνευσε μεμνημένος τοιᾷδέ τινι εἰκόνι ἠμύνατο τὴν διαβολήν.\nἐν δεξιᾷ τις ἀνὴρ κάθηται τὰ ὦτα παμμεγέθη ἔχων μικροῦ δεῖν τοῖς τοῦ Μίδου προσεοικότα, τὴν χεῖρα προτείνων πόρρωθεν ἔτι προσιούσῃ τῇ Διαβολῇ. περὶ δὲ αὐτὸν ἑστᾶσι δύο γυναῖκες, Ἄγνοιά μοι δοκεῖ καὶ Ὑπόληψις· ἑτέρωθεν δὲ προσέρχεται ἡ Διαβολή, γύναιον ἐς ὑπερβολὴν πάγκαλον, ὑπόθερμον δὲ καὶ παρακεκινημένον, οἷον δὴ τὴν λύτταν καὶ τὴν ὀργὴν δεικνύουσα, τῇ μὲν ἀριστερᾷ δᾷδα καιομένην ἔχουσα, τῇ ἑτέρᾳ δὲ νεανίαν τινὰ τῶν τριχῶν σύρουσα τὰς χεῖρας ὀρέγοντα εἰς τὸν οὐρανὸν καὶ μαρτυρόμενον τοὺς θεούς. ἡγεῖται δὲ ἀνὴρ ὠχρὸς καὶ ἄμορφος, ὀξὺ δεδορκὼς καὶ ἐοικὼς τοῖς ἐκ νόσου μακρᾶς κατεσκληκόσι. τοῦτον οὖν εἶναι τὸν Φθόνον ἄν τις εἰκάσειε. καὶ μὴν καὶ ἄλλαι τινὲς δύο παρομαρτοῦσι προτρέπουσαι καὶ περιστέλλουσαι καὶ κατακοσμοῦσαι τὴν Διαβολήν. ὡς δέ μοι καὶ ταύτας ἐμήνυσεν ὁ περιηγητὴς τῆς εἰκόνος, ἡ μέν τις Ἐπιβουλὴ ἦν, ἡ δὲ Ἀπάτη. κατόπιν δὲ ἠκολούθει πάνυ πενθικῶς τις ἐσκευασμένη, μελανείμων καὶ κατεσπαραγμένη, Μετάνοια, οἶμαι αὕτη ἐλέγετο· ἐπεστρέφετο γοῦν εἰς τοὐπίσω δακρύουσα καὶ μετʼ αἰδοῦς πάνυ τὴν Ἀλήθειαν προσιοῦσαν ὑπέβλεπεν.\nοὕτως μὲν Ἀπελλῆς τὸν ἑαυτοῦ κίνδυνον ἐπὶ τῆς γραφῆς ἐμιμήσατο.\nφέρε δὲ καὶ ἡμεῖς, εἰ δοκεῖ, κατὰ τὴν τοῦ Ἐφεσίου ζωγράφου τέχνην διέλθωμεν τὰ προσόντα τῇ διαβολῇ, πρότερὸν γε ὅρῳ τινὶ περιγράψαντες αὐτήν οὕτω γὰρ ἂν ἡμῖν ἡ εἰκὼν γένοιτο φανερωτέρα. ἔστι τοίνυν διαβολὴ κατηγορία τις ἐξ ἐρημίας γινομένη, τὸν κατηγορούμενον λεληθυῖα, ἐκ τοῦ μονομεροῦς ἀναντιλέκτως πεπιστευμένη. τοιαύτη μὲν ἡ ὑπόθεσις τοῦ λόγου. τριῶν δʼ ὄντων προσώπων, καθάπερ ἐν ταῖς κωμῳδίαις, τοῦ διαβάλλοντος καὶ τοῦ διαβαλλομένου καὶ τοῦ πρὸς ὃν ἡ διαβολὴ γίνεται, καθʼ ἕκαστον αὐτῶν ἐπισκοπήσωμεν οἷα εἰκὸς εἶναι τὰ γινόμενα.\nπρῶτον μὲν δή, εἰ δοκεῖ, παραγάγωμεν τὸν πρωταγωνιστὴν τοῦ δράματος, λέγω δὲ τὸν ποιητὴν τῆς διαβολῆς. οὗτος δὲ δὴ ὡς μὲν οὐκ ἀγαθὸς ἄνθρωπός ἐστι, πᾶσιν οἶμαι γνώριμον· οὐδεὶς γὰρ ἂν ἀγαθὸς κακῶν αἴτιος γένοιτο τῷ πλησίον, ἀλλʼ ἔστιν ἀγαθῶν ἀνδρῶν ἀφʼ ὧν εὖ ποιοῦσιν αὐτοὶ τοὺς φίλους, οὐκ ἀφʼ ὧν τοὺς ἄλλους ἀδικοῦντες αἰτιῶνται καὶ μισεῖσθαι παρασκευάζουσιν, εὐδοκιμεῖν δόξαν εὐνοίας προσλαβόντες.\nἔπειτα δὲ ὡς ἄδικος ὁ τοιοῦτος καὶ παράνομός ἐστι καὶ ἀσεβὴς καὶ τοῖς χρωμένοις ἐπιζήμιος, ῥᾴδιον καταμαθεῖν. τίς γὰρ οὐκ ἂν ὁμολογήσειε τὴν μὲν ἰσότητα ἐν ἅπαντι καὶ τὸ μηδὲν πλέον δικαιοσύνης ἔργα εἶναι, τὸ δὲ ἄνισόν τε καὶ πλεονεκτικὸν ἀδικίας; ὁ δὲ τῇ διαβολῇ κατὰ τῶν ἀπόντων λάθρᾳ χρώμενος πῶς οὐ πλεονέκτης ἐστὶν ὅλον τὸν ἀκροατὴν σφετεριζόμενος καὶ προκαταλαμβάνων αὐτοῦ τὰ ὦτα καὶ ἀποφράττων καὶ τῷ δευτέρῳ λόγῳ παντελῶς ἄβατα κατασκευάζων αὐτὰ ὑπὸ τῆς διαβολῆς προεμπεπλησμένα; ἐσχάτης ἀδικίας τὸ τοιοῦτον, ὡς φαῖεν ἂν καὶ οἱ ἄριστοι τῶν νομοθετῶν, οἷον ὁ Σόλων καὶ ὁ Δράκων, ἔνορκον ποιησάμενοι τοῖς δικασταῖς τὸ ὁμοίως ἀμφοῖν ἀκροᾶσθαι καὶ τὸ τὴν εὔνοιαν ἴσην τοῖς κρινομένοις ἀπονέμειν, ἄχρι ἂν ὁ τοῦ δευτέρου λόγος παρατεθεὶς θατέρου χείρων ἢ ἀμείνων φανῇ· πρὶν δέ γε ἀντεξετάσαι τὴν ἀπολογίαν τῇ κατηγορίᾳ, παντελῶς ἀσεβῆ καὶ ἀνόσιον ἡγήσαντο ἔσεσθαι τὴν κρίσιν. καὶ γὰρ ἂν καὶ αὐτοὺς ἀγανακτῆσαι τοὺς θεοὺς εἴποιμεν, εἰ τῷ κατηγόρῳ μετʼ ἀδείας ἃ θέλει λέγειν ἐπιτρέποιμεν, ἀποφράξαντες δὲ τῷ κατηγορουμένῳ τὰ ὦτα ἢ τῷ στόματι σιωπῶντος καταψηφιζοίμεθα τῷ προτέρῳ λόγῳ κεχειρωμένοι. ὥστε οὐ κατὰ τὸ δίκαιον καὶ τὸ νόμιμον καὶ τόν ὅρκον τόν δικαστικόν φαίη τις ἄν γίγνεσθαι τάς διαβολάς. εἰ δέ τῳ μὴ ἀξιόπιστοι δοκοῦσιν οἱ νομοθέται παραινοῦντες οὕτω δικαίας καὶ ἀμερεῖς ποιεῖσθαι τάς κρίσεις, ποιητήν μοι δοκῶ τόν ἄριστον ἐπάγειν τῷ λόγῳ εὖ μάλα περὶ τούτων ἀποφηνάμενον, μᾶλλον δὲ νομοθετήσαντα. φησὶ δέ, μήτε δίκην δικάσῃς, πρίν ἄμφω μῦθον ἀκούσῃς. ἠπίστατο γάρ, οἶμαι, καὶ οὗτος ὡς πολλῶν ὄντων ἐν τῷ βίῳ ἀδικημάτων οὐδὲν ἄν τις εὕροι χεῖρον οὐδὲ ἀδικώτερον ἢ ἀκρίτους τινὰς καὶ ἀμοίρους λόγων καταδεδικάσθαι· ὅπερ ἐξ ἅπαντος ὁ διαβάλλων ἐπιχειρεῖ ποιεῖν ἄκριτον ὑπάγων τὸν διαβαλλόμενον τῇ τοῦ ἀκούοντος ὀργῇ καὶ τὴν ἀπολογίαν τῷ λαθραίῳ τῆς κατηγορίας παραιρούμενος.\nκαὶ γὰρ ἀπαρρησίαστος καὶ δειλὸς ἅπας ὁ τοιοῦτος ἄνθρωπος οὐδὲν ἐς τοὐμφανὲς ἄγων, ἀλλʼ ὥσπερ οἱ λοχῶντες ἐξ ἀφανοῦς ποθεν τοξεύων, ὡς μηδὲ ἀντιτάξασθαι δυνατὸν εἶναι μηδὲ ἀνταγωνίσασθαι, ἀλλʼ ἐν ἀπορίᾳ καὶ ἀγνοίᾳ τοῦ πολέμου διαφθείρεσθαι, ὃ μέγιστόν ἐστι σημεῖον τοῦ μηδὲν ὑγιὲς τοὺς διαβάλλοντας λέγειν. ἐπεὶ εἲ τίς γε τἀληθῆ κατηγοροῦντι ἑαυτῷ συνεπίσταται, οὗτος, οἶμαι, καὶ εἰς τὸ φανερὸν ἐλέγχει καὶ διευθύνει καὶ ἀντεξετάζει τῷ λόγῳ, ὥσπερ οὐδεὶς ἂν ἐκ τοῦ προφανοῦς νικᾶν δυνάμενος ἐνέδρᾳ ποτὲ καὶ ἀπάτῃ χρήσαιτο κατὰ τῶν πολεμίων.\nἴδοι δʼ ἄν τις τοὺς τοιούτους μάλιστα ἔν τε βασιλέων αὐλαῖς καὶ περὶ τὰς τῶν ἀρχόντων καὶ δυναστευόντων φιλίας εὐδοκιμοῦντας, ἔνθα πολὺς μὲν ὁ φθόνος, μυρίαι δὲ ὑπόνοιαι, πάμπολλαι δὲ κολακειῶν καὶ διαβολῶν ὑποθέσεις· ὅπου γὰρ ἀεὶ μείζους ἐλπίδες, ἐνταῦθα καὶ οἱ φθόνοι χαλεπώτεροι καὶ τὰ μίση ἐπισφαλέστερα καὶ αἱ ζηλοτυπίαι κακοτεχνέστεραι. πάντες οὖν ἀλλήλους ὀξὺ δεδόρκασι καὶ ὥσπερ οἱ μονομαχοῦντες ἐπιτηροῦσιν, εἲ πού τι γυμνωθὲν μέρος θεάσαιντο τοῦ σώματος· καὶ πρῶτος αὐτὸς ἕκαστος εἶναι βουλόμενος παρωθεῖται καὶ παραγκωνίζεται τὸν πλησίον καὶ τὸν πρὸ αὑτοῦ, εἰ δύναιτο, ὑποσπᾷ καὶ ὑποσκελίζει. ἔνθα ὁ μὲν χρηστὸς ἀτεχνῶς;εὐθὺς ἀνατέτραπται καὶ παρασέσυρται καὶ τὸ τελευταῖον ἀτίμως ἐξέωσται, ὁ δὲ κολακευτικώτερος καὶ πρὸς τὰς τοιαύτας κακοηθείας πιθανώτερος εὐδοκιμεῖ· . καὶ ὅλως ὁ φθάσας κρατεῖ· τὰ γὰρ τοῦ Ὁμήρου πάνυ ἐπαληθεύουσιν, ὅτι τοι ξυνὸς Ἐνυάλιος καὶ τὸν κτανέοντα κατέκτα. τοιγαροῦν ὡς οὐ περὶ μικρῶν τοῦ ἀγῶνος ὄντος ποικίλας κατʼ ἀλλήλων ὁδοὺς ἐπινοοῦσιν, ὧν ταχίστη καὶ ἐπισφαλεστάτη ἐστὶν ἡ τῆς διαβολῆς, τὴν μὲν ἀρχὴν ἀπὸ φθόνου· ἢ μίσους εὐέλπιδα λαμβάνουσα, οἰκτρότερα δὲ καὶ τραγικὰ ἐπάγουσα τὰ τέλη καὶ πολλῶν συμφορῶν ἀνάπλεα.\nοὐ μέντοι μικρὸν οὐδὲ ἁπλοῦν ἐστι τοῦτο, ὡς ἄν τις ὑπολάβοι, ἀλλὰ πολλῆς μὲν τέχνης, οὐκ ὀλίγης δὲ ἀγχινοίας, ἀκριβοῦς δέ τινος ἐπιμελείας δεόμενον οὐ γὰρ ἂν τοσαῦτα ἔβλαπτεν ἡ διαβολή, εἰ μὴ πιθανόν τινα τρόπον ἐγίνετο· οὐδʼ ἂν κατίσχυε τὴν πάντων ἰσχυροτέραν ἀλήθειαν, εἰ μὴ πολὺ τὸ ἐπαγωγὸν καὶ πιθανὸν καὶ μυρία ἄλλα παρεσκεύαστο κατὰ τῶν ἀκουόντων.\nδιαβάλλεται μὲν οὖν ὡς τὸ πολὺ μάλιστα ὁ τιμώμενος καὶ διὰ τοῦτο τοῖς ὑπολειπομένοις αὐτοῦ ἐπίφθονος· ἅπαντες γὰρ τῷδʼ ἐπιτοξάζονται καθάπερ τι κώλυμα καὶ ἐμπόδιον προορώμενοι, καὶ ἕκαστος οἴεται πρῶτος αὐτὸς ἔσεσθαι τὸν κορυφαῖον ἐκεῖνον ἐκπολιορκήσας καὶ τῆς φιλίας ἀποσκευασάμενος. οἷόν τι καὶ ἐπὶ τοῖς γυμνικοῖς ἀγῶσιν ἐπὶ τῶν δρομέων γίγνεται· κἀκεῖ γὰρ ὁ μὲν ἀγαθὸς δρομεὺς τῆς ὕσπληγγος εὐθὺς καταπεσούσης μόνον τοῦ πρόσω ἐφιέμενος καὶ τὴν διάνοιαν ἀποτείνας πρὸς τὸ τέρμα κἀν τοῖς ποσὶ τὴν ἐλπίδα τῆς νίκης ἔχων τὸν πλησίον οὐδὲν κακουργεῖ οὐδέ τι τῶν κατὰ τοὺς ἀγωνιστὰς πολυπραγμονεῖ, ὁ δὲ κακὸς ἐκεῖνος καὶ ἄναθλος ἀνταγωνιστὴς ἀπογνοὺς τὴν ἐκ τοῦ τάχους ἐλπίδα ἐπὶ τὴν κακοτεχνίαν ἐτράπετο, καὶ τοῦτο μόνον ἐξ ἅπαντος σκοπεῖ, ὅπως τὸν τρέχοντα ἐπισχὼν ἢ ἐμποδίσας ἐπιστομιεῖ, ὡς, εἰ τούτου διαμάρτοι, οὐκ ἄν ποτε νικῆσαι δυνάμενος. ὁμοίως δὲ τούτοις κἀν ταῖς φιλίαις τῶν εὐδαιμόνων τούτων γίνεται· ὁ γὰρ προέχων αὐτίκα ἐπιβουλεύεται καὶ ἀφύλακτος ἐν μέσῳ ληφθεὶς τῶν δυσμενῶν ἀνηρπάσθη, οἱ δὲ ἀγαπῶνται καὶ φίλοι δοκοῦσιν ἐξ ὧν ἄλλους βλάπτειν ἔδοξαν.\nτό τε ἀξιόπιστον τῆς διαβολῆς οὐχ ὡς ἔτυχεν ἐπινοοῦσιν, ἀλλʼ ἐν τούτῳ τὸ πᾶν αὐτοῖς ἐστιν ἔργον δεδοικόσι τι προσάψαι ἀπῳδὸν ἢ καὶ ἀλλότριον. ὡς γοῦν ἐπὶ πολὺ τὰ προσόντα τῷ διαβαλλομένῳ πρὸς τὸ χεῖρον μεταβάλλοντες οὐκ ἀπιθάνους ποιοῦνται τὰς κατηγορίας, οἷον τὸν μὲν ἰατρὸν διαβάλλουσιν ὡς φαρμακέα, τὸν πλούσιον δὲ ὡς τύραννον, τὸν τυραννικὸν δὲ ὡς προδοτικόν.\nἐνίοτε μέντοι καὶ ὁ ἀκροώμενος αὐτὸς ὑποβάλλει τῆς διαβολῆς τὰς ἀφορμάς, καὶ πρὸς τὸν ἐκείνου τρόπον οἱ κακοήθεις αὐτοὶ ἁρμοζόμενοι εὐστοχοῦσιν. ἢν μὲν γὰρ ζηλότυπον αὐτὸν ὄντα ἴδωσι, Διένευσε, φασί, τῇ γυναικί σου παρὰ τὸ δεῖπνον καὶ ἀπιδὼν ἐς αὐτὴν ἐστέναξε, καὶ ἡ Στρατονίκη πρὸς αὐτὸν οὐ μάλα ἀηδῶς· καὶ ὅλως ἐρωτικαί τινες καὶ μοιχικαὶ πρὸς αὐτὸν αἱ διαβολαί. ἢν δὲ ποιητικὸς ᾖ καὶ ἐπὶ τούτῳ μέγα φρονῇ, Μὰ Δίʼ ἐχλεύασέ σου Φιλόξενος τὰ ἔπη καὶ διέσυρε καὶ ἄμετρα εἶπεν αὐτὰ καὶ κακοσύνθετα. πρὸς δὲ τὸν εὐσεβῆ καὶ φιλόθεον ὡς ἄθεος καὶ ἀνόσιος ὁ φίλος διαβάλλεται καὶ ὡς τὸ θεῖον παρωθούμενος καὶ τὴν πρόνοιαν ἀρνούμενος· ὁ δʼ ἀκούσας εὐθὺς μύωπι διὰ τοῦ ὠτὸς τυπεὶς διακέκαυται ὡς τὸ εἰκὸς καὶ ἀπέστραπται τὸν φίλον οὐ περιμείνας τὸν ἀκριβῆ ἔλεγχον.\nὅλως γὰρ τὰ τοιαῦτα ἐπινοοῦσι καὶ λέγουσιν, ἃ μάλιστα ἴσασιν ἐς ὀργὴν δυνάμενα προκαλέσασθαι τὸν ἀκροώμενον, καὶ ἔνθα τρωτός ἐστιν ἕκαστος ἐπιστάμενοι, ἐπʼ ἐκεῖνο τοξεύουσι καὶ ἀκοντίζουσιν ἐς αὐτό, ὥστε τῇ παραυτίκα ὀργῇ τεταραγμένον μηκέτι σχολὴν ἄγειν τῇ ἐξετάσει τῆς ἀληθείας, ἀλλὰ κἂν θέλῃ τις ἀπολογεῖσθαι, μὴ προσίεσθαι, τῷ παραδόξῳ τῆς ἀκροάσεως ὡς ἀληθεῖ προκατειλημμένον.\nἀνυσιμώτατον γὰρ τὸ εἶδος τῆς διαβολῆς τὸ ὑπεναντίον τῆς τοῦ ἀκούοντος ἐπιθυμίας, ὁπότε καὶ παρὰ Πτολεμαίῳ τῷ Διονύσῳ ἐπικληθέντι ἐγένετό τις ὃς διέβαλλε τὸν Πλατωνικὸν Δημήτριον, ὅτι ὕδωρ τε πίνει καὶ μόνος τῶν ἄλλων γυναικεῖα οὐκ ἐνεδύσατο ἐν τοῖς Διονυσίοις· καὶ εἴ γε μὴ κληθεὶς ἕωθεν ἔπιέ τε πάντων ὁρώντων καὶ λαβὼν ταραντινίδιον ἐκυμβάλισε καὶ προσωρχήσατο, ἀπολώλει ἂν ὡς οὐχ ἡδόμενος τῷ βίῳ τοῦ βασιλέως, ἀλλʼ ἀντισοφιστὴς ὢν καὶ ἀντίτεχνος τῆς Πτολεμαίου τρυφῆς.\nπαρὰ δὲ Ἀλεξάνδρῳ μεγίστη ποτὲ πασῶν ἦν διαβολή, εἰ λέγοιτο τις μὴ σέβειν μηδὲ προσκυνεῖν τὸν Ἡφαιστίωνα· ἐπεὶ γὰρ ἀπέθανεν Ἡφαιστίων, ὑπὸ τοῦ ἔρωτος Ἀλέξανδρος ἐβουλήθη προσθεῖναι καὶ τοῦτο τῇ λοιπῇ μεγαλουργίᾳ καὶ θεὸν χειροτονῆσαι τὸν τετελευτηκότα. εὐθὺς οὖν νεώς τε ἀνέστησαν αἱ πόλεις καὶ τεμένη καθιδρύετο καὶ βωμοὶ καὶ θυσίαι καὶ ἑορταὶ τῷ καινῷ τούτῳ θεῷ ἐπετελοῦντο, καὶ ὁ μέγιστος ὅρκος ἦν ἅπασιν Ἡφαιστίων. εἰ δέ τις ἢ μειδιάσειε πρὸς τὰ γινόμενα ἢ μὴ φαίνοιτο πάνυ εὐσεβῶν, θάνατος ἐπέκειτο ἡ ζημία. ὑπολαμβάνοντες δὲ οἱ κόλακες τὴν μειρακιώδη ταύτην τοῦ Ἀλεξάνδρου ἐπιθυμίαν προσεξέκαιον εὐθὺς καὶ ἀνεζωπύρουν ὀνείρατα διηγούμενοι τοῦ Ἡφαιστίωνος, ἐπιφανείας τινὰς καὶ ἰάματα προσάπτοντες αὐτῷ καὶ μαντείας ἐπιφημίζοντες· καί τέλος ἔθυον παρέδρῳ καὶ ἀλεξικάκῳ θεῷ. ὁ δὲ Ἀλέξανδρος ἥδετό τε ἀκούων καὶ τᾶ τελευταῖα ἐπίστευε καὶ μέγα ἐφρόνει ὡσανεὶ οὐ θεοῦ παῖς ὢν μόνον, ἀλλὰ καὶ θεοὺς ποιεῖν δυνάμενος. πόσους τοίνυν οἰώμεθα τῶν Ἀλεξάνδρου φίλων παρὰ τὸν καιρὸν ἐκεῖνον ἀπολαῦσαι τῆς Ἡφαιστίωνος θειότητος, διαβληθέντας ὡς οὐ τιμῶσι τὸν κοινὸν ἀπάντων θεόν, καὶ διὰ τοῦτο ἐξελαθέντας καὶ τῆς τοῦ βασιλέως εὐνοίας ἐκπεσόντας;\nτότε καὶ Ἀγαθοκλῆς ὁ Σάμιος ταξιαρχῶν παρʼ Ἀλεξάνδρῳ καὶ τιμώμενος παρʼ αὐτοῦ μικροῦ δεῖν συγκαθείρχθη λέοντι διαβληθεὶς ὅτι δακρύσειε παριὼν τὸν Ἡφαιστίωνος τάφον. ἀλλʼ ἐκείνῳ μὲν βοηθῆσαι λέγεται Περδίκκας ἐπομοσάμενος κατὰ πάντων θεῶν καὶ κατὰ Ἡφαιστίωνος, ὅτι δὴ κυνηγετοῦντὶ οἱ φανέντα ἐναργῆ τὸν θεὸν ἐπισκῆψαι εἰπεῖν Ἀλεξάνδρῳ φείσασθαι Ἀγαθοκλέους· οὐ γὰρ ὡς ἀπιστοῦντα οὐδὲ ὡς ἐπὶ νεκρῷ δακρῦσαι, ἀλλὰ τῆς πάλαι συνηθείας μνημονεύσαντα.\nἡ δʼ οὖν κολακεία καὶ ἡ διαβολὴ τότε μάλιστα χώραν ἔσχε πρὸς τὸ Ἀλεξάνδρου πάθος συντιθεμένη· καθάπερ γὰρ ἐν πολιορκίᾳ οὐκ ἐπὶ τὰ ὑψηλὰ καὶ ἀπόκρημνα καὶ ἀσφαλῆ τοῦ τείχους προσίασιν οἱ πολέμιοι, ἀλλʼ ᾗ ἂν ἀφύλακτόν τι μέρος ἢ σαθρὸν αἴσθωνται ἢ ταπεινόν, ἐπὶ τοῦτο πάσῃ] δυνάμει χωροῦσιν ὡς ῥᾷστα παρεισδῦναι καὶ ἑλεῖν δυνάμενοι, οὕτω καὶ οἱ διαβάλλοντες ὃ τι ἂν ἀσθενὲς ἴδωσι τῆς ψυχῆς καὶ ὑπόσαθρον καὶ εὐεπίβατον, τούτῳ προσβάλλουσι καὶ προσάγουσι τὰς μηχανάς, καὶ τέλος ἐκπολιορκοῦσι μηδενὸς ἀντιταττομένου μηδὲ τὴν ἔφοδον αἰσθομένου. εἶτʼ ἐπειδὰν ἐντὸς ἅπαξ τῶν τειχῶν γένωνται, πυρπολοῦσι πάντα καὶ παίουσι καὶ σφάττουσι καὶ ἐξελαύνουσιν, οἷα εἰκὸς ἁλισκομένης ψυχῆς καὶ ἐξηνδραποδισμένης ἔργα εἶναι.\nμηχανήματα δʼ αὐτοῖς κατὰ τοῦ ἀκούοντος ἥ τε ἀπάτη καὶ τὸ ψεῦδος καὶ ἡ ἐπιορκία καὶ προσλιπάρησις καὶ ἀναισχυντία καὶ ἄλλα μυρία ῥᾳδιουργήματα. ἡ δὲ δὴ μεγίστη πασῶν ἡ κολακεία ἐστί, συγγενής, μᾶλλον δὲ ἀδελφή τις οὖσα τῆς διαβολῆς. οὐδεὶς γοῦν οὕτω γεννάδας ἐστὶ καὶ ἀδαμάντινον τεῖχος τῆς ψυχῆς προβεβλημένος, ὃς οὐκ ἂν ἐνδοίη πρὸς τὰς τῆς κολακείας προσβολάς, καὶ ταῦτα ὑπορυττούσης καὶ τοὺς θεμελίους ὑφαιρούσης τῆς διαβολῆς.\nκαὶ τὰ μὲν ἐκτὸς ταῦτα. ἔνδοθεν δὲ πολλαὶ προδοσίαι συναγωνίζονται τὰς χεῖρας ὀρέγουσαι καὶ τὰς πύλας ἀναπετῶσαι καὶ πάντα τρόπον τῇ ἁλώσει τοῦ ἀκούοντος συμπροθυμούμεναι. πρῶτον μὲν τὸ φιλόκαινον, ὃ φύσει πᾶσιν ἀνθρώποις ὑπάρχει, καὶ τὸ ἁψίκορον, ἔπειτα δὲ τὸ πρὸς τὰ παράδοξα τῶν ἀκουσμάτων ἑπόμενον. οὐ γὰρ οἶδʼ ὅπως ἡδόμεθα πάντες λαθρηδὰ καὶ πρὸς τὸ οὖς λεγόμενα καὶ μεστὰ ὑπονοίας ἀκούοντες·̆ οἶδα γοῦν τινας οὕτως ἡδέως γαργαλιζομένους τὰ ὦτα ὑπὸ τῶν διαβολῶν ὥσπερ τοὺς πτεροῖς κνωμένους.\nἐπειδὰν τοίνυν ὑπὸ τούτων ἁπάντων συμμαχούμενοι προσπέσωσι, κατὰ κράτος αἱροῦσιν, οἶμαι, καὶ οὐδὲ δυσχερὴς ἡ νίκη γένοιτʼ ἂν μηδενὸς ἀντιπαραταττομένου μηδὲ ἀμυνομένου τὰς προσβολάς, ἀλλὰ τοῦ μὲν ἀκούοντος ἑκόντος ἑαυτὸν ἐνδιδόντος, τοῦ διαβαλλομένου δὲ τὴν ἐπιβουλὴν ἀγνοοῦντος· ὥσπερ γὰρ ἐν νυκτὶ πόλεως ἁλούσης καθεύδοντες οἱ διαβαλλόμενοι φονεύονται.\nκαὶ τὸ πάντων οἴκτιστον, ὁ μὲν οὐκ εἰδὼς τὰ γεγενημένα προσέρχεται τῷ φίλῳ φαιδρὸς ἅτε μηδὲν ἑαυτῷ φαῦλον συνεπιστάμενος καὶ τὰ συνήθη λέγει καὶ ποιεῖ, παντὶ τρόπῳ ὁ ἄθλιος ἐνηδρευμένος· ὁ δʼ ἢν μὲν ἔχῃ τι γενναῖον καὶ ἐλεύθερον καὶ παρρησιαστικόν, εὐθὺς ἐξέρρηξε τὴν ὀργὴν καὶ τὸν θυμὸν ἐξέχεε, καὶ τέλος τὴν ἀπολογίαν προσιέμενος ἔγνω μάτην κατὰ τοῦ φίλου παρωξυμμένος.\nἢν δὲ ἀγεννέστερος καὶ ταπεινότερος, προσίεται μὲν καὶ προσμειδιᾷ τοῖς χείλεσιν ἄκροις, μισεῖ δὲ καὶ λάθρᾳ τοὺς ὀδόντας διαπρίει καί, ὡς ὁ ποιητής φησι, βυσσοδομεύει τὴν. ὀργήν. οὗ δὴ ἐγὼ οὐδὲν οἶμαι ἀδικώτερον οὐδὲ δουλοπρεπέστερον, ἐνδακόντα τὸ χεῖλος ὑποτρέφειν τὴν χολὴν καὶ τὸ μῖσος ἐν αὑτῷ κατάκλειστον αὔξειν ἕτερα μὲν κεύθοντα ἐνὶ φρεσίν, ἄλλα δὲ λέγοντα καὶ ὑποκρινόμενον ἱλαρῷ καὶ κωμικῷ τῷ προσώπῳ μάλα περιπαθῆ τινα καὶ ἰοῦ γέμουσαν τραγῳδίαν. μάλιστα δὲ τοῦτο πάσχουσιν, ἐπειδὰν πάλαι φίλος ὁ ἐνδιαβάλλων δοκῶν εἶναι τῷ ἐνδιαβαλλομένῳ ποιῆται ὅμως· τότε γὰρ οὐδὲ φωνὴν ἀκούειν ἔτι θέλουσι τῶν διαβαλλομένων ἢ τῶν ἀπολογουμένων, τὸ ἀξιόπιστον τῆς κατηγορίας ἐκ τῆς πάλαι δοκούσης φιλίας προειληφότες, οὐδὲ τοῦτο λογιζόμενοι, ὅτι πολλαὶ πολλάκις ἐν τοῖς φιλτάτοις μίσους παραπίπτουσιν αἰτίαι τοὺς ἄλλους λανθάνουσαι· καὶ ἐνίοτε οἷς αὐτός τις ἔνοχός ἐστι, ταυτὶ φθάσας κατηγόρησε. τοῦ πλησίον ἐκφυγεῖν οὕτω πειρώμενος τὴν διαβολήν. καὶ ὅλως ἐχθρὸν μὲν οὐδεὶς ἂν τολμήσειε διαβαλεῖν ἄπιστος γὰρ αὐτόθι ἡ κατηγορία πρόδηλον ἔχουσα τὴν αἰτίαν τοῖς δοκοῦσι δὲ μάλιστα φίλοις ἐπιχειροῦσι τὴν πρὸς τοὺς ἀκούοντας εὔνοιαν ἐμφῆναι προαιρούμενοι, ὅτι ἐπὶ τῷ ἐκείνων συμφέροντι οὐδὲ τῶν οἰκειοτάτων ἀπέσχοντο.\nεἰσὶ δέ τινες οἳ κἂν μάθωσιν ὕστερον ἀδίκως διαβεβλημένους παρʼ αὐτοῖς τοὺς φίλους,· ὅμως ὑπʼ αἰσχύνης ὧν ἐπίστευσαν οὐδʼ ἔτι προσίεσθαι οὐδὲ προσβλέπειν τολμῶσιν αὐτοῖς ὥσπερ ἠδικημένοι, ὅτι μηδὲν ἀδικοῦντας ἐπέγνωσαν.\nτοιγαροῦν πολλῶν κακῶν ὁ βίος ἐπλήσθη ὑπὸ τῶν οὕτω ῥᾳδίως καὶ ἀνεξετάστως πεπιστευμένων διαβολῶν. ἡ μὲν γὰρ Ἄντεια τεθναίης φησίν, ὦ Προῖτʼ, ἢ κάκτανε Βελλεροφόντην, ὃς μʼ ἔθελεν φιλότητι μιγήμεναι οὐκ ἐθελούσῃ αὐτὴ προτέρα ἐπιχειρήσασα καὶ ὑπεροφθεῖσα. καὶ μικροῦ ὁ νεανίας ἐν τῇ πρὸς τὴν Χίμαιραν συμπλοκῇ διεφθάρη ἐπιτίμιον σωφροσύνης ὑποσχὼν καὶ τῆς πρὸς τὸν ξένον αἰδοῦς ὑπὸ μάχλου γυναικὸς ἐπιβεβουλευμένος. ἡ δὲ Φαίδρα, κἀκείνη τὰ ὅμοια κατειποῦσα τοῦ προγόνου, ἐπάρατον ἐποίησε τὸν Ἱππόλυτον γενέσθαι ὑπὸ τοῦ πατρὸς οὐδέν, ὦ θεοί, οὐδὲν ἀνόσιον εἰργασμένον.\nναί, φήσει. τις· ἀλλʼ ἀξιόπιστός ἐστιν ἐνίοτε ὁ διαβάλλων ἀνὴρ τά τε ἄλλα δίκαιος καὶ συνετὸς εἶναι δοκῶν, καὶ ἐχρῆν προσέχειν αὐτῷ ἅτε μηδὲν ἂν τοιοῦτο κακουργήσαντι. ἆρʼ οὖν τοῦ Ἀριστείδου ἔστι τις δικαιότερος; ἀλλʼ ὅμως κἀκεῖνος συνέστη ἐπὶ τὸν Θεμιστοκλέα καὶ συμπαρώξυνε τὸν δῆμον, ἧς, φασίν, ἐκεῖνος πολιτικῆς φιλοτιμίας ὑποκεκνισμένος. δίκαιος μὲν γὰρ ὡς πρὸς τοὺς ἄλλους Ἀριστείδης, ἄνθρωπος δὲ καὶ αὐτὸς ἦν καὶ χολὴν εἶχε, καὶ ἠγάπα τινὰ καὶ ἐμίσει.\nκαὶ εἴ γε ἀληθής ἐστιν ὁ περὶ τοῦ Παλαμήδους λόγος, ὁ συνετώτατος τῶν Ἀχαιῶν κἀν τοῖς ἄλλοις ἄριστος τὴν ἐπιβουλὴν καὶ ἐνέδραν ὑπὸ φθόνου φαίνεται συντεθεικὼς κατὰ ἀνδρὸς ὁμαίμου καὶ φίλου καὶ ἐπὶ τὸν αὐτὸν κίνδυνον ἐκπεπλευκότος· οὕτως ἔμφυτον ἅπασιν ἀνθρώποις ἡ περὶ τὰ τοιαῦτα ἁμαρτία.\nτί γὰρ ἄν τις ἢ τὸν Σωκράτην λέγοι τὸν ἀδίκως πρὸς τοὺς Ἀθηναίους διαβεβλημένον ὡς ἀσεβῆ καὶ ἐπίβουλον; ἢ τὸν Θεμιστοκλέα ἢ τὸν Μιλτιάδην, τοὺς μετὰ τηλικαύτας νίκας ἐπὶ προδοσίᾳ τῆς Ἑλλάδος ὑπόπτους γενομένους; μυρία γὰρ τὰ παραδείγματα καὶ σχεδὸν τὰ πλεῖστα ἤδη γνώριμα.\nτί οὖν χρὴ καὶ ποιεῖν τόν γε νοῦν ἔχοντα ἢ ἀρετῆς ἢ ἀληθείας ἀμφισβητοῦντα; ὅπερ, οἶμαι, καὶ Ὅμηρος ἐν τῷ περὶ Σειρήνων μύθῳ ᾐνίξατο παραπλεῖν κελεύσας τὰς ὀλεθρίους ταύτας τῶν ἀκουσμάτων ἡδονὰς καὶ ἀποφράττειν τὰ ὦτα καὶ μὴ ἀνέδην αὐτὰ ἀναπεταννύειν τοῖς πάθει προειλημμένοις, ἀλλʼ ἐπιστήσαντα ἀκριβῆ θυρωρὸν τὸν λογισμὸν ἅπασι τοῖς λεγομένοις τὰ μὲν ἄξια προσίεσθαι καὶ παραβάλλεσθαι, τὰ φαῦλα δʼ ἀποκλείειν καὶ ἀπωθεῖν· καὶ γὰρ ἂν εἴη γελοῖον τῆς μὲν οἰκίας θυρωροὺς καθιστάναι, τὰ ὦτα δὲ καὶ τὴν διάνοιαν ἀνεῳγμένα ἐᾶν.\nἐπειδὰν τοίνυν τοιαῦτα προσίῃ τις λέγων, αὐτὸ ἐφʼ ἑαυτοῦ χρὴ τὸ πρᾶγμα ἐξετάζειν, μήτε ἡλικίαν τοῦ λέγοντος ὁρῶντα μήτε τὸν ἄλλον βίον μήτε τὴν ἐν τοῖς λόγοις ἀγχίνοιαν. ὅσῳ γάρ τις πιθανώτερος, τοσούτῳ ἐπιμελεστέρας δεῖται τῆς ἐξετάσεως. οὐ δεῖ τοίνυν πιστεύειν ἀλλοτρίᾳ κρίσει, μᾶλλον δὲ μίσει τοῦ κατηγοροῦντος, ἀλλʼ ἑαυτῷ τὴν ἐξέτασιν φυλακτέον τῆς ἀληθείας, ἀποδόντα καὶ τῷ διαβάλλοντι τὸν φθόνον καὶ ἐν φανερῷ ποιησάμενον τὸν ἔλεγχον τῆς ἑκατέρου διανοίας, καὶ μισεῖν οὕτω καὶ ἀγαπᾶν τὸν δεδοκιμασμένον. πρὶν δὲ τοῦτο ποιῆσαι ἐκ τῆς πρώτης διαβολῆς κεκινημένον, Ἡράκλεις, ὡς μειρακιῶδες καὶ ταπεινὸν καὶ πάντων οὐχ ἥκιστα ἄδικον. ἀλλὰ τούτων ἁπάντων αἴτιον, ὅπερ ἐν ἀρχῇ ἔφημεν, ἡ ἄγνοια καὶ τὸ ἐν σκότῳ που εἶναι τὸν ἑκάστου τρόπον ὡς εἴ γε θεῶν τις ἀποκαλύψειεν ἡμῶν τοὺς βίους, οἴχοιτο ἂν φεύγουσα ἐς τὸ βάραθρον ἡ διαβολὴ χώραν οὐκ ἔχουσα, ὡς ἂν πεφωτισμένων τῶν πραγμάτων ὑπὸ τῆς ἀληθείας.\n","locs":[{"loc":"urn:cts:greekLit:tlg0062.tlg013:1","start":0,"length":1159},{"loc":"urn:cts:greekLit:tlg0062.tlg013:2","start":1159,"length":885},{"loc":"urn:cts:greekLit:tlg0062.tlg013:3","start":2044,"length":790},{"loc":"urn:cts:greekLit:tlg0062.tlg013:4","start":2834,"length":241},{"loc":"urn:cts:greekLit:tlg0062.tlg013:5","start":3075,"length":1109},{"loc":"urn:cts:greekLit:tlg0062.tlg013:6","start":4184,"length":537},{"loc":"urn:cts:greekLit:tlg0062.tlg013:7","start":4721,"length":401},{"loc":"urn:cts:greekLit:tlg0062.tlg013:8","start":5122,"length":1787},{"loc":"urn:cts:greekLit:tlg0062.tlg013:9","start":6909,"length":541},{"loc":"urn:cts:greekLit:tlg0062.tlg013:10","start":7450,"length":1160},{"loc":"urn:cts:greekLit:tlg0062.tlg013:11","start":8610,"length":354},{"loc":"urn:cts:greekLit:tlg0062.tlg013:12","start":8964,"length":1064},{"loc":"urn:cts:greekLit:tlg0062.tlg013:13","start":10028,"length":364},{"loc":"urn:cts:greekLit:tlg0062.tlg013:14","start":10392,"length":757},{"loc":"urn:cts:greekLit:tlg0062.tlg013:15","start":11149,"length":382},{"loc":"urn:cts:greekLit:tlg0062.tlg013:16","start":11531,"length":473},{"loc":"urn:cts:greekLit:tlg0062.tlg013:17","start":12004,"length":1139},{"loc":"urn:cts:greekLit:tlg0062.tlg013:18","start":13143,"length":446},{"loc":"urn:cts:greekLit:tlg0062.tlg013:19","start":13589,"length":708},{"loc":"urn:cts:greekLit:tlg0062.tlg013:20","start":14297,"length":430},{"loc":"urn:cts:greekLit:tlg0062.tlg013:21","start":14727,"length":497},{"loc":"urn:cts:greekLit:tlg0062.tlg013:22","start":15224,"length":355},{"loc":"urn:cts:greekLit:tlg0062.tlg013:23","start":15579,"length":372},{"loc":"urn:cts:greekLit:tlg0062.tlg013:24","start":15951,"length":1210},{"loc":"urn:cts:greekLit:tlg0062.tlg013:25","start":17161,"length":220},{"loc":"urn:cts:greekLit:tlg0062.tlg013:26","start":17381,"length":566},{"loc":"urn:cts:greekLit:tlg0062.tlg013:27","start":17947,"length":459},{"loc":"urn:cts:greekLit:tlg0062.tlg013:28","start":18406,"length":289},{"loc":"urn:cts:greekLit:tlg0062.tlg013:29","start":18695,"length":273},{"loc":"urn:cts:greekLit:tlg0062.tlg013:30","start":18968,"length":524},{"loc":"urn:cts:greekLit:tlg0062.tlg013:31","start":19492,"length":901}]}
{"id":"urn:cts:greekLit:tlg0062.tlg014.1st1K-grc1","text":"Ἐπὶ ἄρχοντος Ἀριστάρχου Φαληρέως, Πυανεψιῶνος 1\nἑβδόμῃ ἱσταμένου, γραφὴν ἔθετο τὸ Σῖγμα\nπρὸς τὸ Ταῦ ἐπὶ τῶν ἑπτὰ Φωνηέντων βίας καὶ\nὑπαρχόντων ἁρπαγῆς, ἀφῃρῆσθαι λέγον πάντων\nτῶν ἐν διπλῷ ταῦ ἐκφερομένων.2\nΜέχρι μέν, ὦ Φωνήεντα δικασταί, ὀλίγα ἠδικοῦμην 2\nὑπὸ τουτουὶ τοῦ Ταῦ καταχραωμένου τοῖς\nἐμοῖς καὶ καταίροντος ἔνθα μὴ δεῖ, οὐ βαρέως\nἔφερον τὴν βλάβην καὶ παρήκουον ἔνια τῶν λεγομένων\nὑπὸ τῆς μετριότητος, ἣν ἴστε με φυλάσσοντα\nπρός τε ὑμᾶς καὶ τὰς ἄλλας συλλαβάς·\nἐπεὶ δὲ ἐς τοσοῦτον ἥκει πλεονεξίας τε καὶ ἀνομίας,3\nὥστε ἐφʼ οἷς ἡσύχασα πολλάκις οὐκ ἀγαπῶν,\nἄλλʼ 4 ἤδη καὶ πλείω προσβιάζεται, ἀναγκαίως\nαὐτὸ εὐθύνω νῦν παρὰ τοῖς ἀμφότερα\nεἰδόσιν ὑμῖν. δέος δὲ οὐ μικρόν μοι ἐπὶ τούτοις5\nτῆς ἀποθλίψεως ἐπέρχεται τῆς ἐμαυτοῦ· τοῖς γὰρ\n\n\n\n\n\nπροπεπραγμένοις ἀεί τι μεῖζον προστιθὲν ἄρδην\nμε τῆς οἰκείας ἀποθλίψει χώρας, ὡς ὀλίγου δεῖν\nἡσυχίαν ἀγαγόντα μηδὲ ἐν γράμμασιν ἀριθμεῖσθαι,\nἐν ἴσῳ δὲ κεῖσθαι τοῦ.1\nΔίκαιον οὖν οὐχ ὑμᾶς, οἳ δικάζετε νῦν, ἀλλὰ 3\nκαὶ τὰ λοιπὰ γράμματα τῆς πείρας ἔχειν τινὰ\nφυλακήν· εἰ γὰρ ἐξέσται τοῖς βουλομένοις ἀπὸ\nτῆς καθʼ αὐτὰ τάξεως ἐς ἀλλοτρίαν βιάζεσθαι καὶ\nτοῦτο ἐπιτρέψετε ὑμεῖς, ὥν χωρὶς οὐδὲν καθόλου\nτι γράφεται, οὐχ ὁρῶ τίνα τρόπον αἱ συντάξεις\nτὰ νόμιμα, ἐφʼ οἷς ἐτάχθη τὰ κατʼ ἀρχάς, ἕξουσιν.\nἀλλʼ οὔτε ὑμᾶς οἶμαί ποτε ἐς τοσοῦτον ἀμελείας\nτε καὶ παροράσεως ἥξειν, ὥστε ἐπιτρέψαι τινὰ\nμὴ δίκαια, οὔτε, εἰ καθυφήσετε τὸν ἀγῶνα ὑμεῖς,\nἐμοὶ παραλειπτέον ἐστὶν ἀδικουμένῳ.\nὡς εἴθε 4\nκαὶ τῶν ἄλλων ἀνεκόπησαν τότε αἱ τόλμαι εὐθὺς\nἀρξαμένων παρανομεῖν, καὶ οὐκ ἂν ἐπολέμει\nμέχρι νῦν τὸ Λάμβδα τῷ Ῥῶ διαμφισβητοῦν περὶ\nτῆς κισήρεως καὶ κεφαλαργίας, οὔτε τὸ Γάμμα τῷ\nΚάππα διηγωνίζετο καὶ ἐς χεῖρας μικροῦ δεῖν\nἤρχετο πολλάκις ἐν τῷ γναφείῳ ὑπὲρ γναφάλλων,\nἐπέπαυτο δʼ ἂν καὶ πρὸς τὸ Λάμβδα μαχόμενον,\nτὸ μόγις ἀφαιρούμενον αὐτοῦ καὶ μάλιστα παρακλέπτον,\nκαὶ τὰ λοιπὰ δʼ ἂν ἠρέμει συγχύσεως\nἄρχεσθαι παρανόμου· καλὸν γὰρ ἕκαστον μένειν\n\n\n\nἐφʼ ἧς τετύχηκε τάξεως· τὸ δὲ ὑπερβαίνειν ἐς ἃ\nμὴ χρὴ λύοντός ἐστι τὸ δίκαιον.\nκαὶ ὅ γε πρῶτος 5\nἡμῖν τοὺς νόμους τούτους διατυπώσας, εἴτε Κάδμος\nὁ νησιώτης εἴτε Παλαμήδης ὁ Ναυπλίου,\nκαὶ Σιμωνίδῃ δὲ ἕνιοι προσάπτουσι τὴν προμήθειαν\nταύτην—οὐ τῇ τάξει μόνον, καθʼ ἣν αἱ\nπροεδρίαι βεβαιοῦνται, διώρισαν, τί πρῶτον\nἔσται ἢ δεύτερον, ἀλλὰ καὶ ποιότητας, ἃς ἕκαστον\nἡμῶν ἔχει, καὶ δυνάμεις συνεῖδον. καὶ ὑμῖν μέν,\nὦ δικασταί, τὴν μείζω δεδώκασι τιμήν, ὅτι καθʼ\nαὑτὰ δύνασθε φθέγγεσθαι, ἡμιφώνοις δὲ τὴν\nἐφεξῆς, ὅτι προσθήκης εἰς τὸ ἀκουσθῆναι δεῖται·\nπασῶν δὲ ἐσχάτην ἐνόμισαν ἔχειν μοῖραν ἐννέα1\nτῶν πάντων, οἷς οὐδὲ φωνὴ πρόσεστι καθʼ αὐτά.\nτὰ μὲν οὖν φωνήεντα φυλάσσειν ἔοικε τοὺς\nνόμους τούτους.\nΤὸ δέ γε Ταῦ τοῦτο, οὐ γὰρ ἔχω χείρονι αὐτὸ 6\nὀνομάσαι ῥήματι ἢ καλεῖται, ὃ μὰ τοὺς θεούς,\nεἰ μὴ ἐξ ὑμῶν δύο συνῆλθον ἀγαθοὶ καὶ καθήκοντες\nὁραθῆναι, τό τα Ἄλφα καὶ τὸ Υ, οὐκ ἂν\nἠκούσθη μόνον, τοῦτο τοίνυν ἐτόλμησεν ἀδικεῖν\nμε πλείω τῶν πώποτε βιασαμένων, ὁνομάτων\nμὲν καὶ ῥημάτων ἀπελάσαν πατρῴων,\nἐκδιῶξαν 2 δὲ ὁμοῦ συνδέσμων ἅμα καὶ προθέσεων,\nὡς μηκέτι φέρειν τὴν ἔκτοπον πλεονεξίαν. ὅθεν\nδὲ καὶ ἀπὸ τίνων ἀρξάμενον, ὥρα λέγειν.\nἘπεδήμουν ποτὲ Κυβέλῳ,—τὸ δέ ἐστι πολίχνιον 7\nοὐκ ἀηδές, ἄποικον, ὡς ἔχει λόγος, Ἀθηναίων—\nἐπηγόμην δὲ καὶ τὸ κράτιστον Ῥῶ, γειτόνων τὸ\nβέλτιστον· κατηγόμην δὲ παρὰ κωμῳδιῶν τινι\nποιητῇ· Λυσίμαχος ἐκαλεῖτο, Βοιώτιος μέν, ὡς\nἐφαίνετο, τὸ γένος ἀνέκαθεν, ἀπὸ μέσης δὲ ἀξιῶν\nλέγεσθαι τῆς Ἀττικῆς· παρὰ τούτῳ δὴ τῷ ξένῳ\nτὴν τοῦ Ταῦ τούτου πλεονεξίαν ἐφώρασα· μέχρι\nμὲν γὰρ ὀλίγοις ἐπεχείρει, τέτταρα κατατολμόῶν\nκαὶ 1 τετταράκοντα λέγειν, ἔτι δὲ τήμερον καὶ\nτὰ ὅμοια ἐπισπώμενον ἴδια ταυτὶ λέγειν, ἀποστεροῦν\nμε τῶν συγγεγενημένων καὶ συντεθραμμένοων\nγραμμάτων, συνήθειαν ᾤμην 2 καὶ οἰστὸν ἦν μοι\nτὸ ἄκουσμα καὶ οὐ πάνυ τι ἐδακνόμην ἐπ᾿ αὐτοῖς.\nὁπότε δὲ ἐκ τούτων ἀρξάμενον ἐτόλμησε καττίτερον 8\nεἰπεῖν καὶ κάττυμα καὶ πίτταν, εἶτα ἀπερυθριᾶσαν\nκαὶ βασίλισσαν 3 βασίλιτταν ὀνομάζειν,\nοὐ μετρίως ἐπὶ τούτοις ἀγανακτῶ καὶ πίμπραμαι\nδεδιὸς μὴ τῷ χρόνῳ καὶ τὰ σῦκα τῦκά τις ὀνομάσῃ.\nκαί μοι πρὸς Διὸς ἀθυμοῦντι καὶ μεμονωμένῳ τῶν\nβοηθησόντων σύγγνωτε τῆς δικαίας ὀργῆς· οὐ\nγὰρ περὶ μικρὰ καὶ τὰ τυχόντα ἐστὶν ὁ κίνδυνος,\n\n\n\n\n\nἀφιρουμένῳ τῶν συνήθων καὶ σινεσχολακότων\nμοι γραμμάτων. 1 κίσσαν μου, λάλον ὄρνεον, ἐκ\nμέσων ὡς ἔπος εἰπεῖν τῶν κόλπων ἁρπάσαν\nκίτταν ὠνόμασεν· ἀφείλετο δέ μου φάσσαν ἅμα\nνήσσαις τε καὶ κοσσύφοις ἀπαγορεύοντος Ἀριστάρχου·\nπεριέσπασε δὲ καὶ μελισσῶν οὐκ ὀλίγας·\nἐπ᾿ Ἀττικὴν δὲ ἦλθε καὶ ἐκ μέσης αὐτῆς ἀνήρπασεν\nἀνόμως Ὑμησσὸν 2 ὁρώντων ὑμῶν καὶ\nτῶν ἄλλων συλλαβῶν.\nἀλλὰ τί λέγω ταῦτα; 9\nΘεσσαλίας με ἐξέβαλεν ὅλης Θετταλίαν ἀξιοῦν\nλέγειν, καὶ πᾶσαν ἀποκέκλεικέ μοι τὴν θάλασσαν\nοὐδὲ τῶν ἐν κήποις φεισάμενον σευτλίων, ὡς τὸ δὴ\nλεγόμενον μηδὲ πάσσαλόν μοι καταλιπεῖν.\nὍτι δὲ ἀνεξίκακόν εἰμι γράμμα, μαρτυρεῖτέ μοι\nκαὶ αὐτοὶ μηδέποτε ἑγκαλεσαντι τῷ Ζῆτα σμάραγδον\nἀποσπάσαντι καὶ πᾶσαν ἀφελομένῳ Σμύρναν,\nμηδὲ τῷ Ξῖ πᾶσαν παραβάντι συνθήκην καὶ τὸν\nσυγγραφέα τῶν τοιούτων ἔχοντι Θουκυδίδτην\nσύμμαχον· τῷ μὲν γὰρ γείτονί μου Ῥῶ νοσήσαντι\nσυγγνώμη, καὶ παῤ. αὐτῷ φυτεύσαντί μου τὰς\nμυρρίνας καὶ παίσαντί μέ ποτε ὑπὸ μελαγχολίας\nἐπὶ κόρρης.\nκἀγὼ μὲν τοιοῦτον. τὸ δὲ Ταῦ τοῦτο 10\nσκοπῶμεν ὡς φύσει βίαιον καὶ πρὸς τὰ λοιπά.\nὅτι δὲ οὐδὲ τῶν ἄλλων ἀπέσχετο γραμμάτων,\nἀλλὰ καὶ τὸ Δέλτα καὶ τὸ Θῆτα καὶ τὸ Ζῆτα, μικροῦ\nδεῖν πάντα ἠδίκησε τὰ στοιχεῖα, αὐτά μοι\nκάλει τὰ ἀδικηθέντα γράμματα. ἀκούετε, Φωνήεντα\nδικασταί, τοῦ μὲν Δέλτα λέγοντος· ἀφείλετό\n\n\n\n\nμου τὴν ἐνδελέχειαν, ἐντελέχειαν ἀξιοῦν λέγεσθαι\nπαρὰ πάντας τοὺς νόμους· τοῦ Θῆτα δακρυοντος1\nκαὶ τῆς κεφαλῆς τὰς τρίχας τίλλοντος ἐπὶ τῷ καὶ\nτῆς κολοκύνθης ἐστερῆσθαι· τοῦ Ζῆτα, τὸ συρίζειν\nκαὶ σαλπίζειν, ὡς μηκέτʼ αὐτῷ ἐξεῖναι μηδὲ γρύζειν.\nτίς ἂν τούτων ἀνάσχοιτο; ἢ τίς ἐξαρκέσειε\nδίκη πρὸς τὸ πονηρότατον τουτὶ Ταῦ;\nΤὸ δὲ ἄρα οὐ τὸ ὁμόφυλον τῶν στοιχείων μόνον 11\nἀδικεῖ γένος, ἀλλʼ ἤδη καὶ πρὸς τὸ ἀνθρώπειον\nμεταβέβηκε τουτονὶ τὸν τρόπον· οὐ γὰρ ἐπιτρέπει\nγε αὐτοὺς κατʼ εὐθὺ φέοεσθαι ταῖς γλώσσαις·\nμᾶλλον δέ, ὦ δικασταί, μεταξὺ γάρ με\nπάλιν τὰ τῶν ἀνθρώπων πράγματα ἀνέμνησε περὶ\nτῆς γλώσσης, καὶ2 ταύτης με τὸ μέρος 3 ἀπήλασε\nκαὶ γλῶτταν ποιεῖ τὴν γλῶσσαν. ὦ γλώσσης\nἀληθῶς νόσημα Ταῦ. ἀλλὰ μεταβήσομαι πάλιν\nἐπʼ ἐκεῖνο καὶ τοῖς ἀνθρώποις συναγορεύσω ὑπὲρ\nὦν εἰς αὐτοὺς πλημμελεῖ· δεσμοῖς γάρ τισι\nστρεβλοῦν καὶ σπαράττειν αὐτῶν τὴν φωνὴν\nἐπιχειρεῖ. καὶ ὁ μέν τι καλὸν ἰδὼν καλὸν εἰπεῖν\nαὐτὸ βούλεται, τὸ δὲ παρεισπεσὸν ταλὸν εἰπεῖν\nαὐτοὺς ἀναγκάζει ἐν ἅπασι προεδρίαν ἔχειν ἀξιοῦν·\nπάλιν ἕτερος περὶ κλήματος διαλέγεται, τὸ δὲτλῆμον\nγάρ ἐστιν ἀληθῶς — τλῆμα πεποίηκε τὸ\nκλῆμα. καὶ οὐ μόνον γε τοὺς τυχόντας ἀδικεῖ.\nἀλλ ἤδη καὶ τῷ μεγάλῳ βασιλεῖ. καὶ γῆν καὶ\nθάλασσαν εἶξαί φασι καὶ τῆς αὐτῶν φύσεως\nἐκστῆναι, τὸ δὲ καὶ τούτῳ ἐπιβουλεύει καὶ\nΚ ῦρον αὐτὸν ὄντα Τῦρόν τινα ἀπέφηνεν.\nΟὕτω μὲν οὖν ὅσον ἐς φωνὴν ἀνθρώπους ἀδικεῖ 12\n\n\n\n\nἔργῳ δὲ πῶς; κλάουσιν ἄνθρωποι καὶ τὴν αὑτῶν\nτύχην ὀδύρονται καὶ Κάδμῳ καταρῶνται πολάκις,\nὅτι τὸ Ταῦ ἐς τὸ τῶν στοιχείων γένος\nπαρήγαγε· τῷ γὰρ τούτου σώματί φασι τοὺς\nτυράννους ἀκολοιθήσαντας καὶ μμησαμένους\nαὐτοῦ τὸ πλάσμα ἔπειτα σχήματι τοιούτῳ ξύλα\nτεκτήναντας ἀνθρώπους ἀνασκολοπίζειν ἐπʼ αὐτά·\nἀπὸ δὲ 1 τούτου καὶ τῷ τεχνήματι τῷ ποντηρῷ τὴν\nπονηρὰν ἐπωνυμίαν συνελθεῖν. τούτων οὖν ἀπάντων\nἕνεκα πόσων θανάτων τὸ Ταῦ ἄξιον εἶναι\nνομίζετε; ἐγὼ μὲν γὰρ οἶμαι δικαίως τοῦτο\nμόνον ἐς τὴν τοῦ Ταῦ τιμωρίαν ὑπολείπεσθαι, τὸ\nτῷ σχήματι τῷ αὐτοῦ τὴν δίκην ὑποσχεῖν.2\n","locs":[{"loc":"urn:cts:greekLit:tlg0062.tlg014:1","start":0,"length":206},{"loc":"urn:cts:greekLit:tlg0062.tlg014:2","start":206,"length":706},{"loc":"urn:cts:greekLit:tlg0062.tlg014:3","start":912,"length":502},{"loc":"urn:cts:greekLit:tlg0062.tlg014:4","start":1414,"length":541},{"loc":"urn:cts:greekLit:tlg0062.tlg014:5","start":1955,"length":617},{"loc":"urn:cts:greekLit:tlg0062.tlg014:6","start":2572,"length":433},{"loc":"urn:cts:greekLit:tlg0062.tlg014:7","start":3005,"length":641},{"loc":"urn:cts:greekLit:tlg0062.tlg014:8","start":3646,"length":742},{"loc":"urn:cts:greekLit:tlg0062.tlg014:9","start":4388,"length":571},{"loc":"urn:cts:greekLit:tlg0062.tlg014:10","start":4959,"length":632},{"loc":"urn:cts:greekLit:tlg0062.tlg014:11","start":5591,"length":970},{"loc":"urn:cts:greekLit:tlg0062.tlg014:12","start":6561,"length":617}]}
{"id":"urn:cts:greekLit:tlg0062.tlg014.perseus-grc2","text":"[ Ἐπὶ ἄρχοντος Ἀριστάρχου Φαληρέως, Πυανεψιῶνος ἑβδόμῃ ἱσταμένου, γραφὴν ἔθετο τὸ Σῖγμα πρὸς τὸ Ταῦ ἐπὶ τῶν ἑπτὰ Φωνηέντων βίας καὶ ὑπαρχόντων ἁρπαγῆς, ἀφῃρῆσθαι λέγον πάντων τῶν ἐν διπλῷ ταῦ ἐκφερομένων.]\nΜέχρι μέν, ὦ Φωνήεντα δικασταί, ὀλίγα ἠδικούμην ὑπὸ τουτουὶ τοῦ Ταῦ καταχρωμένου τοῖς ἐμοῖς καὶ καταίροντος ἔνθα μὴ δεῖ, οὐ βαρέως ἔφερον τὴν βλάβην καὶ παρήκουον ἔνια τῶν λεγομένων ὑπὸ τῆς μετριότητος, ἣν ἴστε με φυλάσσοντα πρός τε ὑμᾶς καὶ τὰς ἄλλας συλλαβάς· ἐπεὶ δὲ ἐς τοσοῦτον ἥκει πλεονεξίας τε καὶ ἀνομίας, ὥστε ἐφʼ οἷς ἡσύχασα πολλάκις οὐκ ἀγαπῶν, ἄλλʼ ἤδη καὶ πλείω προσβιάζεται, ἀναγκαίως αὐτὸ εὐθύνω νῦν παρὰ τοῖς ἀμφότερα εἰδόσιν ὑμῖν. δέος δὲ οὐ μικρόν μοι ἐπὶ τούτοις τῆς ἀποθλίψεως ἐπέρχεται τῆς ἐμαυτοῦ· τοῖς γὰρ προπεπραγμένοις ἀεί τι μεῖζον προστιθὲν ἄρδην με τῆς οἰκείας ἀποθλίψει χώρας, ὡς ὀλίγου δεῖν ἡσυχίαν ἀγαγόντα μηδὲ ἐν γράμμασιν ἀριθμεῖσθαι, ἐν ἴσῳ δὲ κεῖσθαι τοῦ ψόφου.\nδίκαιον οὖν οὐχ ὑμᾶς, οἳ δικάζετε νῦν, ἀλλὰ καὶ τὰ λοιπὰ γράμματα τῆς πείρας ἔχειν τινὰ φυλακὴν εἰ γὰρ ἐξέσται τοῖς βουλομένοις ἀπὸ τῆς καθʼ αὑτὰ τάξεως ἐς ἀλλοτρίαν βιάζεσθαι καὶ τοῦτο ἐπιτρέψετε ὑμεῖς, ὧν χωρὶς οὐδὲν καθόλου τι γράφεται, οὐχ ὁρῶ τίνα τρόπον αἱ συντάξεις τὰ νόμιμα, ἐφʼ οἷς ἐτάχθη τὰ κατʼ ἀρχάς, ἕξουσιν. ἀλλʼ οὔτε ὑμᾶς οἶμαί ποτε ἐς τοσοῦτον ἀμελείας τε καὶ παροράσεως ἥξειν, ὥστε ἐπιτρέψαι τινὰ μὴ δίκαια, οὔτε, εἰ καθυφήσετε τὸν ἀγῶνα ὑμεῖς, ἐμοὶ παραλειπτέον ἐστὶν ἀδικουμένῳ.\nὡς εἴθε καὶ τῶν ἄλλων ἀνεκόπησαν τότε αἱ τόλμαι εὐθὺς ἀρξαμένων παρανομεῖν, καὶ οὐκ ἂν ἐπολέμει μέχρι νῦν τὸ Λάμβδα τῷ Ῥῶ διαμφισβητοῦν περὶ τῆς κισήρεως καὶ κεφαλαργίας, οὔτε τὸ Γάμμα τῷ Κάππα διηγωνίζετο καὶ ἐς χεῖρας μικροῦ δεῖν ἤρχετο πολλάκις ἐν τῷ γναφείῳ ὑπὲρ γναφάλλων, ἐπέπαυτο δʼ ἂν καὶ πρὸς τὸ Λάμβδα μαχόμενον, τὸ μόγις ἀφαιρούμενον αὐτοῦ καὶ μάλιστα παρακλέπτον, καὶ τὰ λοιπὰ δʼ ἂν ἠρέμει συγχύσεως ἄρχεσθαι παρανόμου· καλὸν γὰρ ἕκαστον μένειν ἐφʼ ἧς τετύχηκε· τάξεως· τὸ δὲ ὑπερβαίνειν ἐς ἃ μὴ χρὴ λύοντός ἐστι τὸ δίκαιον.\nκαὶ ὅ γε πρῶτος ἡμῖν τοὺς νόμους τούτους διατυπώσας, εἴτε Κάδμος ὁ νησιώτης εἴτε Παλαμήδης ὁ Ναυπλίου, — καὶ Σιμωνίδῃ δὲ ἔνιοι προσάπτουσι τὴν προμήθειαν ταύτην — οὐ τῇ τάξει μόνον, καθʼ ἣν αἱ προεδρίαι βεβαιοῦνται διώρισαν, τί πρῶτον ἔσται ἢ δεύτερον, ἀλλὰ καὶ ποιότητας, ἃς ἕκαστον ἡμῶν ἔχει, καὶ δυνάμεις συνεῖδον. καὶ ὑμῖν μέν, ὦ δικασταί, τὴν μείζω δεδώκασι τιμήν, ὅτι καθʼ αὑτὰ δύνασθε φθέγγεσθαι, ἡμιφώνοις δὲ τὴν ἐφεξῆς, ὅτι προσθήκης εἰς τὸ ἀκουσθῆναι δεῖται· πασῶν δὲ ἐσχάτην ἐνόμισαν ἔχειν μοῖραν ἐννέα τῶν πάντων, οἷς οὐδὲ φωνὴ πρόσεστι καθʼ αὑτά. τὰ μὲν οὖν φωνήεντα φυλάσσειν ἔοικε τοὺς νόμους τούτους.\nτὸ δέ γε Ταῦ τοῦτο, οὐ γὰρ ἔχω χείρονι αὐτὸ ὀνομάσαι ῥήματι ἢ ᾧ καλεῖται, ὃ μὰ τοὺς θεούς, εἰ μὴ ἐξ ὑμῶν δύο συνῆλθον ἀγαθοὶ καὶ καθήκοντες ὁραθῆναι, τό τε Ἄλφα καὶ τὸ Ὗ, οὐκ ἂν ἠκούσθη μόνον, τοῦτο τοίνυν ἐτόλμησεν ἀδικεῖν με πλείω τῶν πώποτε βιασαμένων, ὀνομάτων μὲν καὶ ῥημάτων ἀπελάσαν πατρῴων, ἐκδιῶξαν δὲ ὁμοῦ συνδέσμων ἅμα καὶ προθέσεων, ὡς μηκέτι φέρειν τὴν ἔκτοπον πλεονεξίαν. ὅθεν δὲ καὶ ἀπὸ τίνων ἀρξάμενον, ὥρα λέγειν,\nἐπεδήμουν ποτὲ Κυβέλῳ, — τὸ δέ ἐστι πολίχνιον οὐκ ἀηδές, ἄποικον, ὡς ἔχει λόγος, Ἀθηναίων — ἐπηγόμην δὲ καὶ τὸ κράτιστον Ῥῶ, γειτόνων τὸ βέλτιστον κατηγόμην δὲ παρὰ κωμῳδιῶν τινι ποιητῇ· Λυσίμαχος ἐκαλεῖτο, Βοιώτιος μέν, ὡς ἐφαίνετο, τὸ γένος ἀνέκαθεν, ἀπὸ μέσης δὲ ἀξιῶν λέγεσθαι τῆς Ἀττικῆς· παρὰ τούτῳ δὴ τῷ ξένῳ τὴν τοῦ Ταῦ τούτου πλεονεξίαν ἐφώρασα· μέχρι μὲν γὰρ ὀλίγοις ἐπεχείρει, τέτταρα κατατολμῶν καὶ τετταράκοντα λέγειν, ἔτι δὲ τήμερον καὶ τὰ ὅμοια ἐπισπώμενον ἴδια ταυτὶ λέγειν, ἀποστεροῦν με τῶν συγγεγενημένων καὶ συντεθραμμένων γραμμάτων, συνήθειαν ᾤμην καὶ οἰστὸν ἦν μοι τὸ ἄκουσμα καὶ οὐ πάνυ τι ἐδακνόμην ἐπʼ αὐτοῖς.\nὁπότε δὲ ἐκ τούτων ἀρξάμενον ἐτόλμησε καττίτερον εἰπεῖν καὶ κάττυμα καὶ πίτταν, εἶτα ἀπερυθριᾶσαν καὶ βασίλισσαν βασίλιτταν ὀνομάζειν, οὐ μετρίως ἐπὶ τούτοις ἀγανακτῶ καὶ πίμπραμαι δεδιὸς μὴ τῷ χρόνῳ καὶ τὰ σῦκα τῦκά τις ὀνομάσῃ. καί μοι πρὸς Διὸς ἀθυμοῦντι καὶ μεμονωμένῳ τῶν βοηθησόντων σύγγνωτε τῆς δικαίας ὀργῆς· οὐ γὰρ περὶ μικρὰ καὶ τὰ τυχόντα ἐστὶν ὁ κίνδυνος, ἀφαιρουμένῳ τῶν συνήθων καὶ συνεσχολακότων μοι γραμμάτων κίσσαν μου, λάλον ὄρνεον, ἐκ μέσων ὡς ἔπος εἰπεῖν τῶν κόλπων ἁρπάσαν κίτταν ὠνόμασεν ἀφείλετο δέ μου φάσσαν ἅμα νήσσαις τε καὶ κοσσύφοις ἀπαγορεύοντος Ἀριστάρχου· περιέσπασε δὲ καὶ μελισσῶν οὐκ ὀλίγας· ἐπʼ Ἀττικὴν δὲ ἦλθε καὶ ἐκ μέσης αὐτῆς ἀνήρπασεν ἀνόμως Ὑμησσὸν ὁρώντων ὑμῶν καὶ τῶν ἄλλων συλλαβῶν.\nἀλλὰ τί λέγω ταῦτα; Θεσσαλίας με ἐξέβαλεν ὅλης Θετταλίαν ἀξιοῦν λέγειν, καὶ πᾶσαν ἀποκέκλεικέ μοι τὴν θάλασσαν οὐδὲ τῶν ἐν κήποις φεισάμενον σευτλίων, ὡς τὸ δὴ λεγόμενον μηδὲ πάσσαλόν μοι καταλιπεῖν.\nὅτι δὲ ἀνεξίκακόν εἰμι γράμμα, μαρτυρεῖτέ μοι καὶ αὐτοὶ μηδέποτε ἐγκαλέσαντι τῷ Ζῆτα σμάραγδον ἀποσπάσαντι καὶ πᾶσαν ἀφελομένῳ Σμύρναν, μηδὲ τῷ Ξῖ πᾶσαν παραβάντι συνθήκην καὶ τὸν συγγραφέα τῶν τοιούτων ἔχοντι Θουκυδίδην σύμμαχον τῷ μὲν γὰρ γείτονί μου Ῥῶ νοσήσαντι συγγνώμη, καὶ παρʼ αὐτῷ φυτεύσαντί μου τὰς μυρρίνας καὶ παίσαντί μέ ποτε ὑπὸ μελαγχολίας ἐπὶ κόρρης. κἀγὼ μὲν τοιοῦτον.\nτὸ δὲ Ταῦ τοῦτο σκοπῶμεν ὡς φύσει βίαιον καὶ πρὸς τὰ λοιπά. ὅτι δὲ οὐδὲ τῶν ἄλλων ἀπέσχετο γραμμάτων, ἀλλὰ καὶ τὸ Δέλτα καὶ τὸ Θῆτα καὶ τὸ Ζῆτα, μικροῦ δεῖν πάντα ἠδίκησε τὰ στοιχεῖα, αὐτά μοι κάλει τὰ ἀδικηθέντα γράμματα. ἀκούετε, Φωνήεντα δικασταί, τοῦ μὲν Δέλτα λέγοντος· ἀφείλετὸ μου τὴν ἐνδελέχειαν, ἐντελέχειαν ἀξιοῦν λέγεσθαι παρὰ πάντας τοὺς νόμους· τοῦ Θῆτα δακρύοντος καὶ τῆς κεφαλῆς τὰς τρίχας τίλλοντος ἐπὶ τῷ καὶ τῆς κολοκύνθης ἐστερῆσθαι· τοῦ Ζῆτα, τὸ συρίζειν καὶ σαλπίζειν, ὡς μηκέτʼ αὐτῷ ἐξεῖναι μηδὲ γρύζειν. τίς ἂν τούτων ἀνάσχοιτο; ἢ τίς ἐξαρκέσειε δίκη πρὸς τὸ πονηρότατον τουτὶ Ταῦ;\nτὸ δὲ ἄρα οὐ τὸ ὁμόφυλον τῶν στοιχείων μόνον ἀδικεῖ γένος, ἀλλʼ ἤδη καὶ πρὸς τὸ ἀνθρώπειον μεταβέβηκε τουτονὶ τὸν τρόπον τὸν γὰρ ἐπιτρέπει γε αὐτοὺς κατʼ εὐθὺ φέρεσθαι ταῖς γλώσσαις· μᾶλλον δέ, ὦ δικασταί, μεταξὺ γάρ με πάλιν τὰ τῶν ἀνθρώπων πράγματα ἀνέμνησε περὶ τῆς γλώσσης, καὶ ταύτης με τό μέρος ἀπήλασε καὶ γλῶτταν ποιεῖ τὴν γλῶσσαν. ὦ γλώσσης ἀληθῶς νόσημα Ταῦ. ἀλλὰ μεταβήσομαι πάλιν ἐπʼ ἐκεῖνο καὶ τοῖς ἀνθρώποις συναγορεύσω ὑπὲρ ὧν εἰς αὐτοὺς πλημμελεῖ· δεσμοῖς γάρ τισι στρεβλοῦν καὶ σπαράττειν αὐτῶν τὴν φωνὴν ἐπιχειρεῖ. καὶ ὁ μέν τι καλὸν ἰδὼν καλὸν εἰπεῖν αὐτὸ βούλεται, τὸ δὲ παρεισπεσὸν ταλὸν εἰπεῖν αὐτοὺς ἀναγκάζει ἐν ἅπασι προεδρίαν ἔχειν ἀξιοῦν πάλιν ἕτερος περὶ κλήματος διαλέγεται, τὸ δὲ — τλῆμον γάρ ἐστιν ἀληθῶς - τλῆμα πεποίηκε τὸ κλῆμα. καὶ οὐ μόνον γε τοὺς τυχόντας ἀδικεῖ, ἀλλʼ ἤδη καὶ τῷ μεγάλῳ βασιλεῖ, ᾧ καὶ γῆν καὶ θάλασσαν εἶξαί φασι καὶ τῆς αὑτῶν φύσεως ἐκστῆναι, τὸ δὲ καὶ τούτῳ ἐπιβουλεύει καὶ Κῦρον αὐτὸν ὄντα Τῦρόν τινα ἀπέφηνεν.\nοὕτω μὲν οὖν ὅσον ἐς φωνὴν ἀνθρώπους ἀδικεῖ· ἔργῳ,δὲ πῶς; κλάουσιν ἄνθρωποι καὶ τὴν αὑτῶν τύχην ὀδύρονται καὶ Κάδμῳ καταρῶνται πολλάκις, ὅτι τὸ Ταῦ ἐς τὸ τῶν στοιχείων γένος παρήγαγε· τῷ γάρ τούτου σώματί φασι τοὺς τυράννους ἀκολουθήσαντας καὶ μιμησαμένους αὐτοῦ τὸ πλάσμα ἔπειτα σχήματι τοιούτῳ ξύλα τεκτήναντας ἀνθρώπους ἀνασκολοπίζειν ἐπʼ αὐτά· ἀπὸ δὲ τούτου καὶ τῷ τεχνήματι τῷ πονηρῷ τὴν πονηρὰν ἐπωνυμίαν συνελθεῖν. τούτων οὖν ἁπάντων ἕνεκα πόσων θανάτων τὸ Ταῦ ἄξιον εἶναι νομίζετε; ἐγὼ μὲν γὰρ οἶμαι δικαίως τοῦτο μόνον ἐς τὴν τοῦ Ταῦ τιμωρίαν ὑπολείπεσθαι, τὸ τῷ σχήματι τῷ αὑτοῦ τὴν δίκην ὑποσχεῖν.\n","locs":[{"loc":"urn:cts:greekLit:tlg0062.tlg014:1","start":0,"length":206},{"loc":"urn:cts:greekLit:tlg0062.tlg014:2","start":206,"length":699},{"loc":"urn:cts:greekLit:tlg0062.tlg014:3","start":905,"length":499},{"loc":"urn:cts:greekLit:tlg0062.tlg014:4","start":1404,"length":537},{"loc":"urn:cts:greekLit:tlg0062.tlg014:5","start":1941,"length":617},{"loc":"urn:cts:greekLit:tlg0062.tlg014:6","start":2558,"length":431},{"loc":"urn:cts:greekLit:tlg0062.tlg014:7","start":2989,"length":635},{"loc":"urn:cts:greekLit:tlg0062.tlg014:8","start":3624,"length":728},{"loc":"urn:cts:greekLit:tlg0062.tlg014:9","start":4352,"length":586},{"loc":"urn:cts:greekLit:tlg0062.tlg014:10","start":4938,"length":605},{"loc":"urn:cts:greekLit:tlg0062.tlg014:11","start":5543,"length":968},{"loc":"urn:cts:greekLit:tlg0062.tlg014:12","start":6511,"length":609}]}
{"id":"urn:cts:greekLit:tlg0062.tlg015.1st1K-grc1","text":"ΦΙΛΩΝΠοικίλην, ὦ Λυκῖνε, διατριβήν φασι γεγενῆσθαι 1\nμῖν χθὲς ἐν Ἀρισταινέτου παρὰ τὸ δεῖπνον καί\nτινας λόγους φιλοσόφους εἰρῆσθαι καὶ ἔριν οὐ\nσμικρὰν συστῆναι ἐπʼ αὐτοῖς, εἰ δὲ μὴ ἐψεύδετο\nΧαρῖνος, καὶ ἄχρι τραιμάτων προχωρῆσαι τὸ\nτπρᾶγμα καὶ τέλος αἵματι διαλυθῆναι τὴν συνουσίαν.\nΛΥΚΙΝΟΣΚαὶ πόθεν, ὦ Φίλων, ἠπίστατο Χαρῖνος ταῦτα;\nοὐ γὰρ συνεδείπνει μεθʼ ἡμῶν.\nΦΙΛΩΝΔιονίκου ἔφη τοῦ ἰατροῦ ἀκοῦσαι. Διόνικος δὲ\nκαὶ αὐτός, οἶμαι, τῶν συνδείπνων ἦν.\nΛΥΚΙΝΟΣΚαὶ μάλα· οὐ μὴν ἐξ ἀρχῆς γε οὐδʼ αὐτὸς\nἅπασι παρεγένετο, ἀλλὰ ὀψὲ μεσούσης σχεδὸν\nἤδη τῆς μάχης ἐπέστη ὀλίγον πρὸ τῶν τραυμάτων.\nὥστε θαυμάζω εἴ τι σαφὲς εἰπεῖν ἐδύνατο μὴ\nτπαρακολουυθήσας ἐκείνοις, ἀφʼ ὧν ἀρξαμένη ἐς τὸ\nαἶμα ἐτελεύτησεν αὐτοῖς ἡ φιλονεικία.\nΦΙΛΩΝΤοιγαροῦν, ὦ Λυκῖνε, καὶ ὁ Χαρῖνος αὐτός, εἰ 2\nβουλοίμεθα τἀληθῆ ἀκοῦσαι καὶ ὅπως ἐπράχθη\nἕκαστα, παρὰ σὲ ἡμᾶς ἥκειν ἐκέλευσε. καὶ τὸν\n\n\nΔιόνικον γὰρ αὐτὸν εἰπεῖν ὡς αὐτὸς μὲν οὐ παραγένοιτο\nἅπασι, σὲ δὲ ἀκριβῶς εἰδέναι τὰ γεγενημένα\nκαὶ τοὺς λόγους αὐτοὺς ἂν 1 ἀπομνημονεῦσαι\nἅτε μὴ παρέργως τῶν τοιούτων, ἀλλʼ ἐν σπουδῇ\nἀκροώμενον. ὥστε οὐκ ἂν φθόνοις ἑστιῶν ἡμᾶς\nἡδίστην ταύτην ἑστίασιν, ἧς οὐκ οἦδα τίς 2 ἡδίων\nἔμοιγε, καὶ μάλιστα ὅσῳ νήφοντες ἐν εἰρήνῃ καὶ\nἀναιμωτὶ ἔξω βέλους ἑστιασόμεθα, εἴτε γέροντες\nἐπαρῳνησάν τι παρὰ τὸ δεῖπνον εἴτενέοι, εἰπεῖν τε\nὅσα κίστᾳ ἐχρῆν ὑπὸ τοῦ ἀκράτου προαχθέντες\nκαὶ πρᾶξαι.\nΛΥΚΙΝΟΣΝεανικώτερα ἡμᾶς, ὦ Φίλαων, ἀξιοῖς ἐκφέρειν 3\nταῦτα πρὸς τοὺς πολλοὺς καὶ ἐπεξιέναι διηγουμένους\nπράγματα ἐν οἴνῳ καὶ μέθῃ γενόμενα, δέον\nλήθην ποιήσασθαι αὐτῶν καὶ νομίζειν ἐκεῖνα\nπάντα θεοῦ ἔργα τοῦ Διονύσου εἶναι, ὅς οὐκ οἶδα εἴ\nτινα τῶν αὐτοῦ ὀργίων ἀτέλεστον καὶ ἀβάκχευτον:\nπεριεῖδεν. ὅρα οὖν μὴ κακοηθῶν τινῶν ἀνθρώπων\nτὸ ἀκριβῶς τὰ τοιαῦτα ἐξετάζειν, ἃ καλῶς ἔχει\nἐν τῷ συμποσίῳ καταλιπόντας ἀπαλλάττεσθαι.\n“μισῶ᾿᾿ γάρ, φησὶ καὶ ὁ ποιητικὸς λόγος,\n“μνάμονα συμπόταν.᾿᾿ καὶ οὐδὲ ὁ Διόνικος ὀρθῶς\nἐποίησε πρὸς τὸν Χαρῖνον ταῦτα ἐξαγορεύσας καὶ\nπολλὴν τὴν ἑωλοτρασίαν κατασκεδάσας ἀνδρόῶν\nφιλοσόφων. ἐγὼ δέ, ἄπαγε, οὐκ ἄν τι τοιοῦτον\nεἴποιμι.\nΦΙΛΩΝΘρύπτῃ ταῦτα, ὦ Λυκῖνε. ἀλλʼ οὔτι γε πρὸς 4\nἐμὲ οὕτω ποιεῖν ἐχρῆν, ὃς ἀκριβῶς πολύ πλέον\n\n\n\n\nἐπιθυμοῦντά σε εἰπεῖν οἶδα ἢ ἐμὲ ἀκοῦσαι, καί\nμοι δοκεῖς, εἰ ἀπορήσειας τῶν ἀκουσομένον, κἂν\nπρὸς κίονά τινα ἢ πρὸς ἀνδριάντα ἡδέως ἂν\nπροσελθὼν ἐκχέαι πάντα συνείρων ἀμυστί. εἰ\nγοῦν ἐθελήσω ἀπαλλάττεσθαι νῦν, οὐκ ἐάσεις με\nἀνήκοον ἀπελθεῖν, ἀλλʼ ἕξει 1 καὶ παρακολουθήσεις\nκαὶ δεήσει. κἀγὼ θρύψομαι πρὸς σὲ ἐν\nτῷ μέρει· καὶ εἴ γε δοκεῖ, ἀπίωμεν ἄλλου αὐτὰ\nπευσόμενοι, σὺ δὲ μὴ λέγε.\nΛΥΚΙΝΟΣΜηδὲν πρὸς ὀργήν· διηγήσομαι γάρ, ἐπείπερ\nοὕτως προθυμῇ, ἀλλʼ ὅπως μὴ πρὸς πολλοὺς\nἐρεῖς.\nΦΙΛΩΝΕἰ μὴ παντάπασιν ἐγὼ ἐπιλέλησμαι Λυκίνου,\nαὐτὸς σὺ ἄμεινον ποιήσεις αὐτὸ καὶ φθάσεις\nεἰπὼν ἅπασιν, ὥστε οὐδὲν ἐμοῦ δεήσει. ἀλλʼ 5\nἐκεῖνό μοι πρῶτον εἰπέ, τῷ παιδὶ τῷ Ζήνωνι ὁ\nἈρισταίνετος ἀγόμενος γυναῖκα εἱστία ὑμᾶς;\nΛΥΚΙΝΟΩOὔκ, ἀλλὰ τὴν θυγατέρα ἐξεδίδου αὐτὸς τὴν\nΚλεανθίδα τῷ Εὐκρίτου τοῦ δανειστικοῦ, τῷ\nφιλοσοφοῦντι.\nΦΙΛΩΝΠαγκάλῳ νὴ Δία μειρακίῳ, ἁπαλῷ γε μὴν ἔτι\nκαὶ οὐ πάνυ καθʼ ὥραν γάμων.\nΛΥΚΙΝΟΣἈλλʼ οὐκ εἶχεν ἄλλον ἐπιτηδειότερον, οἶμαι.\nτοῦτον οὖν κόσμιόν τε εἶναι δοκοῦντα καὶ πρὸς\n\n\n\nφιλοσοφίαν ὡρμημένον, ἔτι δὲ μόνον ὄντα πλουσιῳ\nτῷ Εὐκρίτῳ, προείλετο νυμφίον ἐξ ἀπάντων.\nΦΙΛΩΝΟὐ μικρὰν λέγεις αἰτίαν τὸ πλουτεῖν τὸν\nΕὔκριτον. ἀτὰρ οὖν, Λυκῖνε, τίνες οἱ δειπνοῦντες\nἦσαν;\nΛΥΚΙΝΟΣΤοὺς μὲν ἄλλους τί ἄν σοι λέγοιμι; οἱ δὲ ἀπὸ 6\nφιλοσοφίας καὶ λόγων, οὕσπερ ἐθέλεις, οἶμαι,\nἀκοῦσαι μάλιστα, Ζηνόθεμις ἦν ὁ πρεσβύτης ὁ\nἀπὸ τῆς στοᾶς καὶ ξὺν αὐτῷ Δίφιλος ὁ λαβύρινθος\nἐπίκλην, διδάσκαλος οὖτος ὢν τοῦ Ἀρισταινέτου\nυἱέος τοῦ Ζήνωνος· τῶν δὲ ἀπὸ τοῦ\nπεριπάτου Κλεόδτημος, οἶσθα τὸν στωμύλον, τὸν\nἐλεγκτικόν, ξίφος αὐτὸν οἱ μαθηταὶ καὶ κοπίδα\nκαλοῦσιν. ἀλλὰ καὶ ὁ Ἐπικούρειος Ἕρμων\nπαρῆν, καὶ εἰσελθόντα γε αὐτὸν αὐθὺς ὑπεβλέποντο\nοἱ Στωϊκοὶ καὶ ἀπεστρέφοντο καὶ δῆλοι\nἦσαν ὥς τινα πατραλοίαν καὶ ἐναγῇ μυσαττόμενοι.\nοὗτοι μὲν αὐτοῦ Ἀρισταινέτου φίλοι\nκαὶ συνήθεις ὄντες παρεκέκληντο ἐπὶ δεῖπνον καὶ\nξὺν αὐτοῖς ὁ γραμματικὸς Ἱστιαῖος καὶ ὁ ῥήτωρ\nΔιονυσόδωρος.\nδιὰ δὲ τὸν νυμφίον τὸν Χαιρέαν 7\nἼων ὁ Πλατωνικὸς σινειστιᾶτο διδάσκαλος αὐτοῦ\nὤν, σεμνός τις ἰδεῖν καὶ θεοπρεπὴς καὶ πολὺ τὸ\nκόσμιον ἐπιφαίνων τῷ προσώπῳ· κανόνα γοῦν οἱ\nπολλοὶ ὀνομάζουσιν αὐτὸν εἰς τὴν ὀρθότητα τῆς\nγνώμης ἀποβλέποντες. καὶ ἐπεὶ παρῆλθεν, ὑπεξανίσταντο\nπάντες αὐτῷ καὶ ἐδεξιοῦντο ὥς τινα\nτῶν κρειττόνων, καὶ ὅλως θεοῦ ἐπιδημία τὸ\nπρᾶγμα ἦν Ἴων ὁ θαυμαστὸς σιμπαρών.\nΔέον δὲ ἤδη κατακλίνεσθαι ἀπάντων σχεδὸν 8\nπαρόνταων, ἐν δεξιῇ μὲν εἰσιόντων αἰ γυναῖκες ὅλον\nτὸν κλιντῆρα ἐκεῖνον ἐπέλαβον, οὐκ ὀλίγαι οἶσαι,\nκαὶ ἐν αὐταῖς ἡ νύμφη πάνυ ἀκριβῶς ἐγκεκαλνμμένη,\nὑπὸ τῶν γυναικῶν περιεχομένη· ἐς δὲ τὸ\nἀντίθυρον ἡ ἄλλη πληθύς, ὡς ἕκαστος ἀξίας εἶχε.\nκατʼ ἀντικρύ δὲ τῶν γυναικῶν πρῶτος ὁ Εὔκριτος, 9\nεἶτα Ἀρισταίνετος. εἶτα ἐνεδοιάζετο πότερον χρὴ\nπρότερον Ζηνόθεμιν τὸν Στωϊκὸν ἅτε γέροντα ἢ Ἕρμωνα\nτὸν Ἐπικούρειον, ἱερεὺς γὰρ ἦν τοῖν ἀνακοιν\nκαὶ γένους τοῦ πρώτου ἐν τῇ πόλει. ἀλλὰ ὁ ηνόθεμις\nἕλυσε τὴν ἀπορίαν· “ Εἰ γάρ με,᾿᾿ φησίν,“\nἈρισταίνετε, δεύτερον ἄξεις τουτουὶ τοῦ ἀνδρός,1\nἵνα μηδὲν ἄλλο κακὸν εἴπω, Ἐπικουυρείου, ἄπειμι\nὅλον σοι τὸ συμπόσιον καταλιπών· καὶ ἅμα\nτὸν παῖδα ἐκάλει καὶ ἐξόντι ἐῴκει. καὶ ὁἝρμων,\nΕχε μέν, Ζηνόθεμι, τὰ πρῶτα,᾿᾿ ἔφη “ἀτὰρ\nεἰ καὶ2 μηδέν τι ἕτερον, ἱερεῖ γε ὄντι ὑπεξίστασθαι\nκαλῶς εἶχεν, εἰ καὶ τοῦ Ἐπικούρου πάνυ καταπεφρόνηκας.᾿᾿\nἘγέλασα,᾿᾿ ἦ δʼ ὃς ὁ Ζηνόθεμις,\n“ Ἐπικούρειον ἱερέα,᾿᾿ καὶ ἅμα λέγων κατεκλίνετο\nκαὶ μετʼ αὐτὸν ὅμως ὁ Ἕρμων, εἶτα Κλεόδημος ὁ\nΠεριπατητικός, εἶτα ὁ Ἴων καὶ ὑπʼ ἐκεῖνον ὁ\nνυμφίος, εἶτ’ ἐγὼ καὶ παρ᾿ ἐμὲ ὁ Δίφιλος καὶ ὑπʼ\nαὐτῷ Ζήνων ὁ μαθητής, εἶτα ὁ ῥήτωρ Διονυσόδωρος\nκαὶ ὁ γρααμματικὸς Ἱστιαῖος.\nΦΙΛΩΝΒαβαί, Λυκῖνε, μουσεῖόν τι τὸ συμπόσιον 10\nδιηγῇ σοφῶν ἀνδρῶν τῶν πλείσων, καὶ ἔγωγε\nτὸν Ἀρισταίνετον ἐπαινῶ, ὅτι τὴν εὐκταιοτάτην\nἑορτὴν ἄγων τοὺς σοφωτάτους ἑστιᾶν πρὸ τῶν\nἄλλων ἠξίωσεν, ὅ τι περ τὸ κεφάλαιον ἐξ ἑκάστης\nαἱρέσεως ἀπανθισάμενος, οὐχὶ τοὺς μέν, τοὺς δὲ\nοὔ, ἀλλὰ ἀναμὶξ ἅπαντας.\nΛΥΚΙΝΟΣἜστι γάρ, ὥ ἑταῖρε, οὐχὶ τῶν πολλῶν τούτων\nπλουσίων, ἀλλὰ καὶ παιδείας μέλει αὐτῷ καὶ τὸ\nπλεῖστον τοῦ βίου τούτοις ξύνεστιν.\nΕἱστιώμεθα οὖν ἐν ἡσυχίᾳ τὸ πρῶτον, καὶ 11\nπαρεσκεύαστο ποικίλα. πλὴν οὐδὲν οἶμαι χρὴ\nκαὶ ταῦτα καταριθμεῖσθαι, χυμοὺς καὶ πέμματα\nκαὶ καρικείας· ἅπαντα γὰρ ἄφθονα. ἐν τούτῳ δὲ\nὁ Κλεόδημος ἐπικύψας ἐς τὸν Ἴωνα, “Ὁρᾷς,᾿᾿\nἔφη, “ τὸν γέροντα ᾿ —Ζηνόθεμιν λέγων, ἐπήκουον\nγάρ —“ ὅπως ἐμφορεῖται τῶν ὄψων καὶ ἀναπέπλησται\nζωμοῦ τὸ μάτιον καὶ ὅσα τῷ παιδὶ κατόπν\nἑστῶτι ὀρέγει λανθάνειν οἰόμενος τοὺς ἄλλους, οὐ\nμεμνημένος τῶν μεθʼ αὐτόν; δεῖξον οὖν καὶ Λυκίνῳ\nταῦτα, ὡς μάρτις εἴη.᾿᾿ ἐγὼ δὲ οὐδὲν ἐδεόμην\nδείξοντός μοι τοῦ Ἴωνος πολὺ πρότερον αὐτὰ ἐκ\nπεριωπῆς ἑωρακώς.\nἍ μα δὲ ταῦτα ὁ Κλεόδημος εἰρήκει καὶ ἐπεισἑπαισεν 12\nὁ Κυνικὸς Ἀλκιδάμας ἄκλητος, ἐκεῖνο\nτὸ κοινὸν ἐπιχαριεντισάμενος, “ τὸν Μενέλαον\nαὐτόματον ᾕκοντα.᾿᾿ τοῖς μὲν οὖν πολλοῖς ἀναίσχυντα\n\n\nἐδόκει πεποιηκέναι καὶ ὑπέκρουον τὰ\nπροχειρότατα, ὁ μὲν τὸ ἀφραίνεις Μενέλαε, ὁ δʼ\nἀλλʼ οὐκ Ἀτρείδῃ Ἀγαμέμνονι ἥνδανε θυμῷ,\nκαὶ ἄλλοι1 ἄλλα πρὸς τὸν καιρὸν εὔστοχα καὶ\nχαρίεντα ὑποτονθορύζοντες· ἐς μέντοι τὸ φανερὸν\nοὐδεὶς ἐτόλμα λέγειν· ἐδεδοίκεσαν γὰρ τὸν Ἀλκιδάμαντα,\nβοὴν ἀγαθὸν ἀτεχνῶς ὄντα καὶ κρακτικώτατον\nκυνῶν ἁπάντων, παρʼ ὃ καὶ ἀμείνων ἐδόκει\nκαὶ φοβερώτατος ἦν ἅπασιν.\nὉ δὲ Ἀρισταίνετος ἐπαινέσας αὐτὸν ἐκέλευε 13\nθρόνον τινὰ λαβόντα καθίζεσθαι παρʼ Ἱστιαῖόν\nτε καὶ Διονιυσόδωρον. ὁ δέ, “ Ἄπαγε,᾿᾿ φησί,\n“γυναικεῖον λέγεις καὶ μαλθακὸν ἐπὶ θρόνου\nκαθίζεσθαι ἡ σκίμποδος, ὥσπερ ὑμεῖς μαλακῆς\nταύτης εὐνῆς μικροῦ δεῖν ὕπτιοι κατακείμενοι\nἑστιᾶσθε πορφυρίδας ὑποβεβλημένοι· ἐγὼ δὲ κἂν\nὀρθοστάδτην δειπνήσαιμι ἐμπεριπατῶν ἅμα τῷ\nσιυυμποσίῳ· εἰ δὲ καὶ κάμοιμι, χαμαὶ τὸν τρίβωνα\nὑποβαλόμενος2 κείσομαι ἐπʼ ἀγκῶνος οἷον τὸν\nἩρακλέα γράφουσιν.᾿᾿ “Oὕτως,᾿᾿ἔφη,“γιγνέσθω,᾿᾿\nὁ Ἀρισταίνετος, “εἴ σοι ἥδιον.᾿᾿ καὶ τὸ ἀπὸ τούτου\nπεριιών ἐν κύκλγῳ ὁ Αλκιδάμας ἐδείπνει ὥσπερ οἱ\nΣκύθαι πρὸς τὴν ἀφθονωτέραν νομὴν μετεξανιστάμενος\nκαὶ τοῖς περιφέρουσι τὰ ὄψα συμπερινοστόῶν.\nκαὶ μέντοι καὶ σιτούμενος ἐνεργὸς ἢν ἀρετῆς πέρι 14\nκαὶ κακίας μεταξὺ διεξιὼν καὶ ἐς τὸν χρισὸν καὶ τὸν\nἄργυρον ἀποσκώπτων· ἠρώτα γοῦν τὸν Ἀρισταίνετον,\nτί βούλονται αὐτῷ αἱ τοσαῦται καὶ τηλικαῦται\nκύλικες τόῶν κεραμμεόῶν ἴσον δυναμέναων.\n\n\n\n\nἀλλʼ ἐκεῖνον μὲν ἤδη διενοχλοῦντα ἔπαυσεν ἐς\nτὸ παρὸν Ἀρισταίνετος τῷ παιδὶ διανεύσας1\nεὐμεγέθη σκύφον ἀναδοῦναι αὐτῷ ζωρότερον\nἐγχέαντα· καὶ ἐδόκει ἄριστα ἐπινενοηκέναι οὐκ\nεἰδὼς ὅσων κακῶν ἀρχὴν ὁ σκύφος ἐκεῖνος ἐνεδεδώκει.\nλαβὼν δὲ ἅμα ὁ Ἀλκιδάμμας ἐσίγησε\nμικρὸν καὶ ἐς τοὔδαφος καταβαλὼν ἑαυτον ἔκειτο\nἡμίγνμνος, ὥσπερ ἠπειλήκει, πήξας τὸν ἀγκῶνα\nὀρθόν, ἔχων ἄμα τὸν σκύφον ἐν τῇ δεξιᾷ, οἷος\nὁ παρὰ τῷ Φόλῳ Ἡρακλῆς ὑπὸ τῶν γραφέων\nδείκνυται.\nἬδη δὲ καὶ ἐς τοὺς ἄλλους συνεχῶς περιεσοβεῖτο 15\nἡ κύλιξ καὶ φιλοτησίαι καὶ ὁμιλίαι καὶ\nφῶτα εἰσεκεκόμιστο. ἐν τοσούτῳ δʼ ἐγὼ τὸν\nπαρεστῶτα τῷ Κλεοδήμῳ παῖδα οἰνοχόον ὄντα\nὡραῖον ἰδὼν ὑπομειδιῶντα—χρὴ γάρ, οἶμαι, καὶ\nὅσα πάρεργα τῆς ἑστιάσεως εἰπεῖν, καὶ μάλιστα\nεἴ τι πρὸς τὸ γλαφυρώτερον ἐπράχθη— μάλα ἤδη\nπαρεφύλαττον ὅ τι καὶ μειδιάσειε. καὶ μετὰ\nμικρὸν ὁ μὲν προσέῆλθεν ὡς ἀποληψόμενος παρὰ\nτοῦ Κλεοδήμου τὴν φιάλην, ὁ δὲ τόν τε δάκτυλον\nἀπέθλιψεν αὐτοῦ καὶ δραχμὰς δύο, οἶμαι, συνανέδωκε\nμετὰ τῆς φιάλης· ὁ παῖς δὲ πρὸς μὲν τὸν\nδάκτυλον θλιβόμενον αὖθις ἐμειδίασεν. οὐ μὴν\nσυνεῖδεν, οἴμαι, τὸ νόμισμα, ὥστε μὴ δεξαμένου\nψόφον αἱ δύο δραχμαὶ παρέσχον ἐκπεσοῦσαι, καὶ\nἠρυθρίασαν ἄμφω μάλα σαφῶς. ἠπόρουν δὲ οἱ\nπλησίον οὗτινος εἴη τὰ νομίσματα, τοῦ μὲν παιδὸς\nἀρνουμένου μὴ ἀποβεβληκέναι, τοῦ δὲ Κλεοδήμου,\nκαθʼ ὃν ὁ ψόφος ἐγένετο, μὴ προσποιουμένου τὴν\nἀπόρριψιν. ἠμελήθη οὖν καὶ παρώφθη τοῦτο οὐ\n\n\n\nπάνυ πολλῶν ἰδόντων πλὴν μόνου, ὡς ἐμοὶ ἔδοξε,\nτοῦ Ἀρισταινέτου· μετέστησε γὰρ τὸν παῖδα\nμικρὸν ὕστερον ἀφανῶς ὑπεξαγαγὼν καὶ τῷ\nΚλεοδήμῳ τινὰ παραστῆναι διένευσε τῶν ἐξώρων\nἤδη καὶ καρτερῶν, ὀρεωκόμον τινὰ ἢ ἱπποκόμον.\nκαὶ τοῦτο μὲν ὧδέ πως ἐκεχωρήκει, μεγάλης1\nαἰσχύνης αἴτιον τῷ Κλεοδήμᾳῳ γενόμενον, εἰ ἔφθη\nδιαφοιτῆσαν εἰς ἅπαντας, ἀλλὰ μὴ κατέσβη\nαὐτίκα, δεξιῶς πάνυ τοῦ Ἀρισταινέτου τὴν\nπαροινίαν ἐνέγκαντος.\nὉ Κυνικὸς δὲ Ἀλκιδάμας, ἐπεπώκει γὰρ ἤδη, 16\nπυθόμενος ἥτις ἡ γαμουμένη παῖς καλοῖτο,2\nσιωπὴν παραγγείλας μεγάλῃ τῇ φωνῇ ἀποβλέψας\nἐς τὰς γυναῖκας, “Προπίνω σοι,᾿᾿ ἔφη, “ὦ Κλεανθί,\nἩρακλέους ἀρχηγέτου.᾿᾿ ὡς δʼ ἐγέλασαν ἐπὶ\nτούτῳ ἅπαντες, “Ἐγελάσατε,᾿᾿ εἷπεν, “ ὦ καθάρματα,\nεἰ τῇ νύμφῃ προὔπιον ἐπὶ τοῦ ἡμετέρον·\nθεοῦ τοῦ Ἡρακλέους; καὶ μὴν εὖ εἰδέναι χρὴ ὡς\nἢν μὴ λάβη παρʼ ἐμοῦ τὸν σκύφον, οὔποτε τοιοῦτος\nἂν υἱὸς αὐτῇ γένοιτο οἷος ἐγώ, ἄτρεπτος μὲν ἀλκήν,\nἐλεύθερος δὲ τὴν γνώμην, τὸ σῶμα δὲ οὕτω\nκαρτερός·᾿᾿ καὶ ἅμα παρεγύμνου ἑαυτὸν μᾶλλον\nἄχρι πρὸς τὸ αἴσχιστον. αὖθις ἐπὶ τούτοις\nἐγέλασαν οἱ συμπόται, καὶ ὅς ἀγανακτήσας\nἐπανίστατο δριμὺ καὶ παράφορον βλέπων καὶ\nδῆλος ἢν οὐκέτι εἰρήνην ἄξων. τάχα δʼ ἄν τινος\nκαθίκετο τῇ βακτηρίᾳ, εἰ μὴ κατὰ καιρὸν εἰσεκεκόμιστο\nπλακοῦς εὐμεγέθης, πρὸς ὃν ἀποβλέψας\nἡμερώτερος ἐγένετο καὶ ἔληξε τοῦ θυμοῦ καὶ\nἐνεφορεῖτο συμπεριιών.\nκαὶ οἱ πλεῖστοι ἐμέθυον 17\n\n\n\n\nἤδη καὶ βοῆς μεστὸν ἦν τὸ συμπόσιον· ὁ μὲν γὰρ\nΔιονυσόδωρος ὁ ῥήτωρ ἀντιρρήσεις1 τινὰς ἐν μέρει\nδιεξῄει καὶ ἐπῃνεῖτο ὑπὸ τῶν κατόπιν ἐφεστώτων\nοἰκετῶν, ὁ δὲ Ἱστιαῖος ὁ γραμματικὸς ἐρραψῴδει\nὕστερος κατακείμενος καὶ συνέφερεν ἐς τὸ αὐτὸ\nτὰ Πινδάρου καὶ Ἡσιόδου καὶ Ἀνακρέοντος, ὡς\nἐξ ἀπάντων μίαν ᾠδὴν παγγέλοιον ἀποτελεῖσθαι,\nμάλιστα δʼ ἐκεῖι α ὥσπερ προμαντευόμενος τὰ\nμέλλοντα,\nσὺν δʼ ἔβαλον ῥινούς·\nκαὶ\nἔνθα δʼ ἄρʼ οἰμωγή τε καὶ εὐχωλὴ πέλεν ἀνδρῶν.\nὁ Ζηνόθεμις δʼ ἀνεγίνωσκε παρὰ τοῦ παιδὸς λαβὼν\nλεπτόγραφόν2 τι βιβλίον.\nΔιαλιπόντων δὲ ὀλίγον, ὥσπερ εἰώθασι, τῶν 18\nτπαρακομιζόντων τὰ ὄψα μηχανώμενος Ἀρισταίνετος\nμηδʼ ἐκεῖνον ἀτερπῆ τὸν καιρὸν εἶναι μηδὲ\nκενὸν ἐκέλευσε τὸν γελωτοποιὸν εἰσελθόντα εἰπεῖν\nτι ἢ πρᾶξαι γελοῖον, ὡς ἔτι μᾶλλον οἱ συμπόται\nδιαχυθεῖεν. καὶ παρῆλθεν ἄμορφός τις ἐξυρημένος\nτὴν κεφαλήν, ὀλίγας ἐπὶ τῇ κοριφῇ τρίχας ὀρθὰς\nἔχων· οὐτος ὡρχσατό τε κατακλῶν ἑαυτὸν καὶ\nδιαστρέφων, ὡς γελοιότερος φανείη, καὶ ἀνάπαιστα\nσυγκροτῶν διεξῆλθεν αἰγυπτιάζων τῇ φωνῇ, καὶ\nτέλος ἐπέσκωπτεν ἐς τοὺς παρόντας.\nοἱ μὲν οὖν 19\nἄλλοι ἐγέλων ὁπότε σκωφθεῖεν, ἐπεὶ δὲ καὶ εἰς\n\n\n\n\nτὸν Ἀλκιδάμαντα ὅμοιόν τι ἀπέρριψε Μελιταῖον\nκυνίδιον προσειπὼν αὐτόν, ἀγανακτήσας ἐκεῖνος καὶ\nπάλαι δὲ δῆλος ἦν φθονῶν αὐτῷ εὐδοκιμοῦντι\nκαὶ κατέχοντι τὸ συμπόσιον—ἀπορρίψας τὸν\nτρίβωνα προὐκαλεῖτό οἱ παγκρατιάζειν, εἰ δὲ μή,\nκατοίσειν αὐτοῦ ἔφη τὴν βακτηρίαν. οὕτω δὴ ὁ\nκακοδαίμων Σατυρίων—τοῦτο γὰρ ὁ γελωτοποιὸς\nἐκαλεῖτο—συστὰς ἐπαγκρατίαζε. καὶ τὸ πρᾶγμα\nὑπερήδιστον ἦν, φιλοσοφος ἀνὴρ γελωτοποιῷ\nἀνταιρόμενος καὶ παίων καὶ παιόμενος ἐν τῷ μέρει.\nοἱ παρόντες δὲ οἱ μὲν ᾐδοῦντο, οἱ δὲ ἐγέλων, ἄχρι\nἀπτηγόρευσε παιόμενος ὁ Ἀλκιδάμας ὑπὸ συγκεκροτημένου\nἀνθρωπίσκου καταγωνισθείς. γέλως\nοὖν πολὺς ἐξεχύθη ἐπʼ αὐτοῖς.\nἘνταῦθα Διόνικος ἐπεισῆλθεν ὁ ἰατρὸς οὐ πολὺ 20\nκατόπιν τοῦ ἀγῶνος· ἐβεβραδύκει δέ, ὡς ἔφασκε,\nφρενίτιδι ἑαλωκότα θεραπεύων Πολυπρέποντα\nτὸν αὐλητήν. καί τι καὶ γελοῖον διηγήσατο· ἔφη\nμὲν γὰρ εἰσελθεῖν παρ᾿ αὐτὸν οὐκ εἰδὼς ἐχόμενον\nἤδη τῷ πάθει, τὸν δὲ ταχέως ἀναστάντα ἐπικλεῖσαί\nτε τὴν θύραν καὶ ξιφίδιον σπασάμενον ἀναδόντα\nαὐτῷ τοὺς αὐλοὺς κελεύειν αὐλεῖν· εἶτα\nἐπεὶ μὴ δύναιτο, παίειν σκῦτος ἔχοντα ἐς ὑπτίας τὰς\nχεῖρας. τέλος οὖν ἐν τοσούτῳ κινδύνῳ ἐπινοῆσαι\nτοιόνδε· ἐς ἀγῶνα γὰρ προκαλέσασθαι αὐτὸν ἐπὶ\nῥητῷ πληγῶν ἀριθμῷ, καὶ πρῶτον μὲν αὐτὸς\nαὐλῆσαι πονήρως, μετὰ δὲ παραδοὺς1 τοὺς αὐλοὺς\nἐκείνῳ δέξασθαι παρʼ αὐτοῦ τὸ σκῦτος καὶ τὸ\n\n\n\nξιφίδιον καὶ ἀπορρῖψαι τάχιστα διὰ τῆς φωταγωγοῦ\nἐς τὸ ὕπαιθριν τῆς αὐλῆς, καὶ τὸ ἀπὸ\nτούτου ἀσφαλέστερος ἤδη προστπαλαίων αὐτῷ\nἐπικαλεῖσθαι τοὺς γειτνιῶντας, ὑφʼ ὧν ἀνασπασάντων\nτὸ θύριον σωθῆναι αὐτός.1 ἐδείκνυ δὲ καὶ\nσημεῖα τῶν πληγῶν καὶ ἀμυχάς τινας ἐπὶ τοῦ\nπροσώπου.\nΚαὶ ὁ μὲν Διόνικος οὐ μεῖον εὐδοκιμήσας τοῦ\nγελωτοποιοῦ ἐπὶ τῇ διηγόσει πλησίον τοῦ Ἱστιαίου\nπαραβύσας ἑαυτὸν ἐδείπνει ὅσα λοιπά, οὐκ\nἄνευ θεοῦ τινος ἡμῖν ἐπιπαρών, ἀλλὰ καὶ πάνυ\nχρήσιμος τοῖς μετὰ ταῦτα γεγενημένος.\nπαρελθὼν 21\nγὰρ εἰς τὸ μέσον οἰκέτης παρ᾿ Ἑτοιμοκλέους\nτοῦ Στωϊκοῦ ἥκειν λέγων γραμματίδιον ἔχων\nκελεῦσαί οἱ ἔφη τὸν δεσπότην ἐν τῷ κοινῷ\nἀναγνόντα εἰς ἐπήκοον ἅπασιν ὀπίσω αὖθις\nἀπαλλάττεσθαι. ἐφέντος οὖν τοῦ Ἀρισταινέτου\nτπροσελθὼν πρὸς τὸν λύχνον ἀνεγίνωσκεν.\nΦΙΛΩΝἮ πσυ, ὦ Λυκῖνε, τῆς νύμφης ἐγκώμιον\nἐπιθαλάμιον, οἷα πολλὰ ποιοῦσιν;\nΛΥΚΙΝΟΣἈμέλει καὶ ἡμεῖς τοιοῦτον ᾠήθημεν, ἀλλʼ οὐδʼ\nἐγγὺς ἦν τούτου· ἐνεγέγραπτο γάρ·\n“ Ἑτοιμοκλῆς φιλόσοφος Ἀρισταινέτῳ. 22\n“Ὅπως μὲν ἔχω πρὸς δεῖπνα ὁ παρεληλυθώς\nμοι βίος ἅπας μαρτύριον ἂν γένοιτο, ὅς γε ὁσημέραι\nπολλῶν ἐνοχλούντων παρὰ πολὺ σοῦ\nπλουσιωτέρων ὅμως οὐδὲ πώποτε φέραων ἐμαυτὸν\n\n\n\nἐπέδωκα εἰδὼς τοὺς ἐπὶ1 τοῖς συμποσίοις θορύβους\nκαὶ παροινίας. ἐτπὶ σοῦ δὲ μόνου εἰκότως ἀγανακτῆσαί\nμοι δοκῶ, ὃς τοσοῦτον χρόνον ὑπʼ ἐμοῦ\nλιπαρῶς τεθεραπευμένος οὐκ ἠξίωσας ἐναριθμῆσαι\nκἀμὲ τοῖς ἄλλοις φίλοις, ἀλλὰ μόνος ἐγώ σοι\nἄμοιρος, καὶ ταῦτα ἐν γειτόνων οἰκόῶν. ἀνιῶμαι\nοὖν ἐπὶ σοὶ τὸ πλέον οὕτως ἀχαρίστηῳ φανέντι·\nἐμοὶ γὰρ ἡ εὐδαιμονία οὐκ ἐν ὑὸς ἀγρίου μοίρᾳ\nἢ λαγωοῦ ἢ πλακοῦντος, ἂ παρʼ ἄλλοις ἀφθόνοως\nἀπολαύω τὰ καθήκοντα εἰδόσιν, ἐπεὶ καὶ τήμερον\nπαρὰ τῷ μαθητῇ Παμμένει δειπνῆσαι πολυτελές,\nὥς φασι, δεῖπνον δυνάμενος οὐκ ἐπένευσα ἱκετεύοντι,\nσοὶ ὁ ἀνοητος ἐμαυτὸν φυλάττων.\nσὺ 23\nδὲ ἡμᾶς παραλιπὼν ἄλλους εὐωχεῖς, εἰκότως·\nοὔπω γὰρ δύνασαι διακρίνειν τὸ βέλτιον οὐδὲ τὴν\nκαταληπτικὴν φαντασίαν ἔχεις. ἀλλὰ οἶδα ὅθεν\nμοι ταῦτα, παρὰ τῶν θαυμαστῶν σου φιλοσόφαων,\nηνοθέμιδος καὶ Λαβυρίνθου, ὧν—ἀπείη δὲ ἡ\nἈδράστεια—συλλογισμῷ ἑνὶ ἀποφράξαι ἄν μοι\nτάχιστα δοκῶ τὰ στόματα. ἢ εἰπάτω τις αὐτῶν,\nτί ἐστὶ φιλοσοφία ; ἂ τὰ πρῶτα ταῦτα, τὶ διαφέρει\nσχέσις ἕξεως; ἵνα μὴ τῶν ἀπορᾶν εἴπω τι,\nκερατίναν ἢ σωρείτην ἢ θερίζοντα λόγον.\nἈλλὰ σὺ μὲν ὄναιο αὐτῶν. ἐγὼ δὲ ὡς ἂν μόνον\nτὸ καλὸν ἀγαθὸν ἡγούμενος εἶναι οἴσω ῥᾳδίως\nτὴν ἀτιμίαν.\nκαίτοι ὅπως μὴ ἐς ἐκείνην ἔχῃς 24\nκαταφεύγειν τὴν ἀπολογίαν ὕστερον, ἐπιλαθέσθαι\nλέγων ἐν τοσούτῳ θορύβῳ καὶ πράγματι, δίς σε\nτήμερον προσηγόρευσα καὶ ἕωθεν ἐπὶ τῇ οἰκίᾳ καὶ\nἐν τῷ ἀνακείω θύοντα ὕστερον. ταῦτα ἐγὼ τοῖς\nπαροῦσιν ἀπολελόγημαι.\nΕἰ δὲ δείπνου ἕνεκα ὀργίζεσθαί σοι δοκῶ, τὸ 25\nκατὰ τὸν Οἰνέα ἐννόησον· ὄψει γὰρ καὶ τὴν\nἌρτεμιν ἀγανακτοῦσαν, ὅτι μόνην αὐτὴν οὐ\nπαρέλαβεν ἐκεῖνος ἐπὶ τὴν θυσίαν τοὺς ἄλλους\nθεοὺς ἑστιῶν. φησὶ δὲ περὶ αὐτῶν Ὅμηρος\nὦδέ πως·\nἦ λάθετʼ ἢ οὐκ ἐνόησεν, ἀάσατο δὲ μέγα θυμῷ·\nκαὶ Εὐριπίδης·\nΚαλυδὼν μὲν ἠδὲ γαῖα, Πελοπίας χθονὸς\nἐν ἀντιπόρθμοις, πεδί ᾿ ἔχουσʼ εὐδαίμονα.\nκαὶ οφοκλῆς·\nσυὸς μέγιστον χρῆμʼ ἐπʼ Οἰνέως γύαις\nἀνῆκε Λητοῦς παῖς ἑκηβόλος θεά.\nΤαῦτά σοι ἀπὸ πολλῶν ὀλίγα παρεθέμην, 26\nὅπως μάθῃς οἷον ἄνδρα παραλιπὼν Δίφιλον\nἑστιᾷς καὶ τὸν υἱὸν αὐτῷ παραδέδωκας, εἰκότως·\n\n\nἡδὺς γάρ ἐστι τῷ μειρακίῳ καὶ πρὸς χάριν αὐτῷ\nσύνεστιν. εἰ δὲ μὴ αἰσχρὸν ἦν ἐμὲ λέγειν τὰ\nτοιαῦτα, κἄν1 τι προσέθηκα, ὅπερ σύ, εἰ θέλεις,\nπαρὰ Ζωπύρου τοῦ παιδαγωγοῦ ἂν μάθοις ἀληθὲς\nὄν. ἀλλ᾿ οὐ χρὴ ταράττειν ἐν γάμοις οὐδὲ διαβάλλειν\nἄλλους, καὶ μάλιστα ἐφ᾿ οὕτως αἰσχραῖς\nαἰτίαις· καὶ γὰρ εἰ Δίφιλος ἄξιος δύο ἤδη\nμαθητάς μου περισπάσας, ἀλλ᾿ ἔγωγε φιλοσοφίας\nαὐτῆς ἕνεκεν σιωπήσομαι.\n“Προσέταξα δὲ τῷ οἰκέτῃ τούτῳ, ἢν διδῷς αὐτῷ 27\nμοῖράν τινα ἢ συὸς ἢ ἐλάφου ἢ σησαμοῦντος, ὡς\nἐμοὶ διακομίσειε καὶ ἀντὶ τοῦ δείπνου ἀπολογία\nγένοιτο, μὴ λαβεῖν, μὴ καὶ δόξωμεν ἐπὶ τούτῳ\nπεπομφέναι.”\nΤούτων, ὦ ἑταῖρε, ἀναγινωσκομένων μεταξύ 28\nἱδρώς τέ μοι περιεχεῖτο ὑπ᾿ αἰδοῦς, καὶ τοῦτο δὴ\nτὸ τοῦ λόγου, χανεῖν μοι τὴν γῆν ηὐχόμην ὁρῶν\nτοὺς παρόντας γελῶντας ἐφ᾿ ἑκάστῳ καὶ μάλιστα\nὅσοι ᾔδεσαν τὸν Ἑτοιμοκλέα, πολιὸν ἄνθρωπον\nκαὶ σεμνὸν εἶναι δοκοῦντα. ἐθαύμαζον οὖν οἷος\nὢν διαλάθοι αὐτοὺς ἐξαπατωμένους τῷ πώγωνι\nκαὶ τῇ τοῦ προσώπου ἐντάσει. ὁ γὰρ Ἀρισταίνετος\nἐδόκει μοι οὐκ ἀμελείᾳ παριδεῖν2 αὐτόν, ἀλλ᾿\nποτ᾿ ἂν ἐλπίσας κληθέντα ἐπινεῦσαι οὐδ᾿ ἂν\nἐμπαρασχεῖν ἑαυτὸν τοιούτῳ τινί· ὥστε οὐδὲ τὴν\nἀρχὴν πειρᾶσθαι ἠξίου.\nἐπεὶ δ᾿ οὖν ἐπαύσατό 29\nποτε ὁ οἰκέτης ἀναγγινώσκαων, τὸ μὲν συμτπόσιον\nἅπαν εἰς τοὺς ἀμφὶ τὸν Ζήνωνα καὶ Δίφιλον ἀπέβλεπε\nδεδοικότας καὶ ὠχριῶντας καὶ τῇ ἀπορίᾳ\n\n\n\n\nτῶν προσώπων ἐπαληθεύοντας τὰ ὑπὸ τοῦ Ἑτοιμοκλέους\nμοκλέους κατηγορηθέντα· ὁ Ἀρισταίνετος δὲ ἐτετάρακτο\nκαὶ θορύβου μεστὸς ἢν, ἐκέλευε δʼ ὅμως\nπίνειν ἡμᾶς καὶ ἐπειρᾶτο εὖ διατίθεσθαι τὸ γεγονὸς\nὑπομειδιῶν ἅμα, καὶ τὸν οἰκέτην ἀπέπεμψεν\nεἰπὼν ὅτι ἐπιμελήσεται τούτων. μετʼ ὀλίγον δὲ\nκαὶ ὁ Ζήνων ὑπεξανέστη ἀφανῶς, τοῦ παιδαγωγοῦ\nνεύσαντος ἀπαλλάττεσθαι ὡς κελεύσαντος τοῦ\nτπατρός.\nὉ Κλεόδημος δὲ καὶ πάλαι τινος ἀφορμῆς δεόμενος—ἐβούλετο 30\nγὰρ συμπλακῆναι τοῖς Στωικοῖς\nκαὶ διερρήγνυτο οὐκ ἔχων ἀρχὴν εὔλογον—τότε\nοὖν τὸ ἐνδόσιμον παρασχούσης τῆς ἐπιστολῆς,\n“ Τοιαῦτα,᾿᾿ ἔφη,“ἐξεργάζετοι ὁ καλὸς Χρύσιππος\nκαὶ Ζήνων ὁ θαυμαστὸς καὶ Κλεάνθης, ῥημάτια\nδύστηνα καὶ ἐρωτήσεις μόνον καὶ σχήματα φιλοσόφων,\nτὰ δʼ ἄλλα Ἑτοιμοκλεῖς οἱ πλεῖστοι· καὶ\nαἱ ἐπιστολαὶ ὁρᾶτε ὅπως πρεσβυτικαί, καὶ τὸ\nτελευταῖον Οἰνεὺς μὲν Ἀρισταίνετος, Ἑτοιμοκλῆς\nδὲ Ἄρτεμις. Ἡράκλεις, εὔφημα πάντα καὶ ἑορτῇ\nπρέποντα.᾿᾿\n“Nὴ Δίʼ,᾿᾿ εἶπεν ὁ Ἕρμων ὑπερκατακείμενος· 31\n“ ἠκηκόει γάρ, οἶμαι, ὗν τινα\nἐσκευάσθαι Ἀρισταινέτῳ ἐς τὸ δεῖπνον, ὥστε οὐκ\nἄκαιρον ἐδόκει μεμνῆσθαι τοῦ Καλυδωνίου. ἀλλὰ\nτπρὸς τῆς Ἑστίας, ὦ Ἀρισταίνετε, πέμπε ὡς\nταχιστα τῶν ἀπαρχῶν, μὴ καὶ φθάσῃ ὁπρεσβύτης\nὑπὸ λιμοῦ ὥσπερ ὁ Μελέαγρος ἀπομαρανθείς.\nκαίτοι οὐδὲν ἂν πάθοι δεινόν· ἀδιάφορα γὰρ ὁ\nΧρύσιππος τὰ τοιαῦτα ἡγεῖτοξ.᾿᾿\n“Χρυσίππου 32\n\nγὰρ μέμνησθε ὑμεῖς᾿᾿ ἔφη ὁ Ζηνόθεμις ἐπεγείρας\nἑαυτὸν καὶ φθεγξαμενος παμμέγεθες, “ἦ ἀφʼ ἑνὸς\nἀνδρὸς οὐκ ἐννόμως φιλοσοφοῦντος Ἑτοιμοκλέους\nτοῦ γόητος μετρεῖτε τὸν Κλεάνθην καὶ Ζήνωνα\nσοφοὺς ἄνδρας; τίνες1 δὲ καὶ ὄντες ὑμεῖς ἐρεῖτε\nταῦτα; οὐ σὺ μὲν τῶν Διοσκούρων ἤδη, ῷ Ἕρμων,\nτούς πλοκάμους περικέκαρκας χρισοῦς ὄντας; καὶ\nδώσεις δίκην παραδοθεὶς τῷ δημίῳ. σὺ δὲ τὴν Σωστράτου\nγυναῖκα τοῦ μαθητοῦ ἐμοίχεες, ὦ Κλεόδημε,\nκαὶ καταληφθεὶς τὰ αἴσχιστα ἔπαθες. οὐ\nσιωτπήσεσθε οὖν τοιαῦτα συνεπιστάμενοι ἑαυτοῖς;᾿᾿\n“ Ἀλλ’ οὐ μαστροπὸς ἐγὼ τῆς ἐμαυτοῦ γυναικός,᾿᾿\nδʼ ὃς ὁ Κλεόδημος, “ ὥσπερ σύ, οὐδὲ τοῦ ξένου\nμαθητοῦ λαβὼν τοὐφόδιον παρακαταθήκας ἔπειτα\nὤμοσα κατὰ τῆς Πολιάδος μὴ εἰληφέναι, οὐδʼ ἐπὶ\nτέτταρσι δραχμαῖς δανείζω, οὐδὲ ἄγχω τοὺς\nμαθητάς, ἢν μὴ κατὰ καιρὸν ἀποδῶσι τοὺς\nμισθούς.᾿᾿ “Ἀλλ᾿ ἐκεῖνο,᾿᾿ ἔφη ὁ Ζηνόθεμις. “οὐκ\nἂν ἔξαρνος γένοιο μὴ οὐχὶ φάρμακον ἀποδόσθαι\nΚρίτωνι ἐπὶ τὸν πατέρα.᾿᾿\nκαὶ ἅμα, ἔτιχε γὰρ 33\nπίνων, ὁπόσον ἔτι λοιπὸν ἐν τῇ κύλικι, περὶ ἥμισυ\nσχεδόν, κατεσκέδασεν αὐτοῖν. ἀπέλαυσε δὲ καὶ\nὁ Ἴων τῆς γειτονήσεως, οὐκ ἀνάξιος ὥν. ὁ μὲν\nοὖνἝρμων ἀπεξύετο ἐκ τῆς κεφαλῆς τὸν ἄκρατον\nπρονενευκὼς καὶ τοὺς παρόντας ἐμαρτύρετο, οἷα\nἐπεπόνθει. ὁ Κλεόδημος δέ—οὐ γὰρ εἶχε κύλικα\n—ἐπιστραφεὶς προσέπτυσέ τε τὸν Ζηνόθεμιν καὶ\nτῇ ἀριστερῇ τοῦ πώγωνος λαβόμενος ἔμελλε\nτπαίσειν κατὰ κόρρης, καὶ ἀπέκτεινεν ἂν τὸν\n\n\n\nγεροντα, εἰ μὴ Ἀρισταίνετος ἐπέσχε τὴν χεῖρα\nκαὶ ὑπερβὰς τὸν Ζηνόθεμιν ἐς τὸ μέσον αὐτοῖν\nκατεκλίθη, ὡς διασταῖεν ὑπὸ διατειχίσματι αὐτῷ\nεἰρήνην ἄγοντες.\nἘν ὅσῳ δὲ ταῦτʼ ἐγίνετο, ποικίλα, ὦ Φίλων, 34\nἐγὼ πρὸς ἐμαυτὸν ἐνενόουν, οἷον1 τὸ πρόχειρον\nἐκεῖνο, ὡς οὐδὲν ὄφελος ἦν ἄρα ἐπίστασθαι τὰ\nμαθήματα, εἰ μή τις καὶ τὸν βίον ῥυθμίζοι πρὸς\nτὸ βέλτιον· ἐκείνους γοῦν περιττοὺς ὄντας ἐν τοῖς\nλόγοις ἑώρων γέλωτα ἐπὶ τῶν πραγμάτων ὀφλισκάνοντας.\nἔπειτα εἰσῄει με, μὴ ἄρα τὸ ὑπὸ τῶν\nπολλῶν λεγόμενον ἀληθὲς ᾖ καὶ τὸ πεπαιδεῦσθαι\nἀπάγῃ τῶν ὀρθῶν λογισμῶν τοὺς ἐς μόνα τὰ\nβιβλία καὶ τὰς ἐν ἐκείνοις φροντίδας ἀτενὲς\nἀφορῶντας· τοσούτων γοῦν φιλοσόφων παρόντων\nοὐδὲ κατὰ τύχην ἕνα τινὰ ἔξω ἁμαρτήματος ἦν\nἰδεῖν, ἀλλʼ οἱ μὲν ἐποίουν αἰσχρά. οἱ δʼ ἔλεγον\nαἰσχίω· οὐδὲ γὰρ ἐς τὸν οἶνον ἔτι ἀναφέρειν εἶχον\nτὰ γινόμενα λογιζὁμετος οἷα ὁ Ἑτοιμμοκλῆς ἄσιτος\nἔτι καὶ ἄποτος ἐγεγράφει.\nἀνέστραπτο οὖν τὸ 35\nπρᾶγμα, καὶ οἱ μὲν ἰδιῶται κοσμίως πάνυ ἑστιώμενοι\nοὔτε παροινοῦντες οὔτε ἀσχημονοῦντες\nἐφαίνοντο, ἀλλʼ ἐγέλων μόνον καὶ κατεγίνωσκον\nαὐτῶν, οἶμαι, οὕς γε ἐθαύμαζον οἰόμενοί τινας\nεἶναι ἀπὸ τῶν σχημάτων, οἱ σοφοὶ δὲ ἠσέλγαινον\nκαὶ ἐλοιδοροῦντο καὶ ὑπερενεπίμπλαντο καὶ\nἐκεκράγεσαν καὶ είς χεῖρας ᾔεσαν. ὁ θαιμάσιος\nδὲ Ἀλκιδάμας καὶ ἐούρει2 ἐν τῷ μέσῳ οὐκ\n\n\n\n\nαἰδούμενος τὰς γυναῖκας. καὶ ἐμοὶ ἐδόκει, ὡς ἂν\nἄριστά τις εἰκάσειεν, ὁμοιότατα εἶναι τὰ ἐν τῷ\nσιμμποσίῳ οἷς περὶ τῆς Ἔριδος οἱ ποιηταὶ λέγουσιν·\nοὐ γὰρ κληθεῖσαν αὐτὴν ἐς τοῦ Πηλέως τὸν γάμον\nῥῖψαι τὸ μῆλον εἰς τὸ σύνδειπνον, ἀφʼ οὗ τοσοῦτον\nπόλεμον ἐπʼ Ἰλίῳ γεγενῆσθαι. καὶ ὁ Ἑτοιμοκλῆς\nτοίνυν ἐδόκει μοι τὴν ἐπιστολὴν ἐμβαλὼν εἰς τὸ\nμέσον ὥσπερ τι μῆλον οὐ μείω τῆς Ἰλιάδος κακὰ\nἐξεργάσασθαι.\nΟὐ γὰρ ἐπαύσαντο οἱ ἀμφὶ τὸν Ζηνόθεμιν καὶ 36\nΚλεόδημον φιλονεικοῦντες, ἐπεὶ μέσος αὐτῶν ὁ\nἈρισταίνετος ἐγένετο ἀλλά, “Νῦν μέν,᾿᾿ ἔφη ὁ\nΚλεόδημος, “ἱκανόν, εἰ ἐλεγχθείητε ἀμαθεῖς ὄντες,\nαὔριον δὲ ἀμυνοῦμαι ὑμᾶς ὅντινα καὶ χρὴ τρόπον·\nἀποκρίνοι μοι οὖν, ὦ Ζηνόθεμι, ἢ σὺ ἢ ὁ κοσμιώτατος\nΔίφιλος. καθʼ ὅ τι ἀδιάφορον εἶναι λεγοντες\nτῶν χρημάτων τὴν κτῆσιν οὐδὲν ἀλλʼ ἢ τοῦτο\nἐξ ἀπάντων σκοπεῖτε ὡς πλείω κτήσεσθε καὶ διὰ\nτοῦτο ἀμφὶ τοὺς πλουσίους ἀεὶ ἔχετε καὶ δανείζετε\nκαὶ τοκογλυφεῖτε καὶ ἐπὶ μισθῷ παιδεύετε, πάλιν\nτε οὖ τὴν ἡδονὴν μισοῦντες καὶ τῶν Ἐπικουρείων\nκατηγοροῦντες αὐτοὶ τὰ αἴσχιστα ἡδονῆς ἕνεκα\nποιεῖτε καὶ πάσχετε, ἀγανακτοῦντες εἴ τις μὴ\nκαλέσειεν ἐπὶ δεῖπνον· εἰ δὲ καὶ κληθείητε,\nτοσαῦτα μὲν ἐσθίοντες, τοσαῦτα δὲ τοῖς οἰκέταις\nἐπιδιδόντες' —καὶ ἅμα λέγων τὴν ὀθόνην περισπᾶν\nἐπεχείρει, ἣν ὁ παῖς εἶχε τοῦ Ζηνοθέμιδος,\nμεστὴν οὖσαν παντοδαπόῶν κρεῶν, καὶ ἔμελλε\nλύσας ἀπορρίπτειν αὐτὰ εἰς τὸ ἕδαφος, ἀλλʼ ὁ\n\n\nπαῖς οὐκ ἀνῆκε καρτερῶς ἀντεχόμενος.\nκαὶ ὁ 37\n΄Ερμων, “ Εὖ γε,” ἔφη, “ Κλεόδημε, εἰπάτωσαν\nοὗτινος ἕνεκα ἡδονῆς κατηγοροῦσιν αὐτοὶ ἥδεσθαι\nὑπὲρ τοὺς ἄλλους ἀξοῦντες.” “Οὔκ, ἀλλὰ σύ”\nἦ δʼ ὃς ὁ Ζηνόθεμις, “ εἰπέ, ὦ Κλεόδημε. καθ᾿ ὅ τι\nοὐκ ἀδιάφορον ἡγῇ τὸν πλοῦτον.” “ Οὐ μὲν οὖν,\nἀλλὰ σύ.” καὶ ἐπὶ πολὺ τοῦτο ἦν, ἄχρι δὴ ὁ\nἼων προκύψας ἐς τὸ ἐμφανέστερον, “ Παύσασθε,”\nἔφη· “ἐγὼ δέ, εἰ δοκεῖ, λόγων ἀφορμὰς ὑμῖν ἀξίων\nτῆς παρούσης ἑορτῆς καταθήσω ἐς τὸ μέσον·\nὑμεῖς δὲ ἀφιλονείκως ἐρεῖτε καὶ ἀκούσεσθε ὥσπερ\nἀμέλει καὶ παρὰ τῷ ἡμετέρῳ Πλάτωνι ἐν λόγοις\nἡ πλείστη διατριβὴ ἐγένετο.” πάντες ἐπῄνεσαν οἱ\nπαρόντες, καὶ μάλιστα οἱ ἀμφὶ τὸν Ἀρισταίνετόν\nτε καὶ Εὔκριτον, ἀπαλλάξεσθαι τῆς ἀηδίας οὕτω\nγοῦν ἐλπίσαντες. καὶ μετῆλθέ τε ὁ Ἀρισταίνετος\nἐπὶ τὸν αὑτοῦ τόπον εἰρήνην γεγενῆσθαι ἐλπίσας,\nκαὶ ἅμα εἰσεκεκόμιστο ἡμῖν τὸ ἐντελὲς ὀνομαζόμενον 38\nδεῖπνον, μία ὄρνις ἑκάστῳ καὶ κρέας ὑὸς\nκαὶ λαγῶα καὶ ἰχθὺς ἐκ ταγήνου καὶ σησαμοῦντες\nκαὶ ὅσα ἐντραγεῖν, καὶ ἐξῆν ἀποφέρεσθαι ταῦτα.\nπροὔκειτο δὲ οὐχ ἓν ἑκάστῳ πινάκιον, ἀλλʼ Ἀρισταινέτῳ\nμὲν καὶ Εὐκρίτῳ ἐπὶ μιᾶς τραπέζης\nκοινόν, καὶ τὰ παῤ αὑτῷ ἑκάτερον ἐχρῆν λαβεῖν·\nΖηνοθέμιδι δὲ τῷ Στωϊκῷ καὶ Ἕρμωνι τῷ Ἐπικουρείῳ\nὁμοίως κοινὸν καὶ τούτοις· εἶτα ἑξῆς\nΚλεοδήμῳ καὶ Ἴωνι, μεθʼ οὓς τῷ νυμφίῳ καὶ\nἐμοί, τῷ Διφίλῳ δὲ τὰ ἀμφοῖν, ὁ γὰρ Ζήνων\nἀπεληλύθει. καὶ μέμνησό μοι τούτων, ὦ Φίλων,\nδιότι δή ἐστί τι1 ἐν αὐτοῖς χρήσιμον ἐς τὸν λόγον.\nΦΙΛΩΝΜεμνήσομαι δή.\nΛΥΚΙΝΟΣὉ τοίνυν Ἴων, “Πρῶτος οὖν ἄρχομαι,” ἔφη, 39\n“εἰ δοκεῖ.” καὶ μικρὸν ἐπισχών, “Ἐχρῆν μὲν\nἴσως,” ἔφη, “τοιούτων ἀνδρῶν παρόντων περὶ ἰδεῶν\nτε καὶ ἀσωμάτων εἰπεῖν καὶ ψυχῆς ἀθανασίας·\nἵνα δὲ μὴ ἀντιλέγωσί μοι ὁπόσοι μὴ κατὰ ταὐτὰ1\nφιλοσοφοῦσι, περὶ γάμων ἐρῶ τὰ εἰκότα. τὸ\nμὲν οὖν ἄριστον ἦν μὴ δεῖσθαι γάμων, ἀλλὰ\nπειθομένους Πλάτωνι καὶ Σωκράτει παιδεραστεῖν·\nμόνοι γοῦν οἱ τοιοῦτοι ἀποτελεσθεῖεν ἂν πρὸς\nἀρετήν· εἰ δὲ δεῖ καὶ γυναικείου γάμου, κατὰ τὰ\nΠλάτωνι δοκοῦντα κοινὰς εἶναι ἐχρῆν2 τὰς γυναῖκας,\nὡς ἔξω ζήλου εἴημεν.”\nΓέλως ἐπὶ τούτοις ἐγένετο ὡς οὐκ ἐν καιρῷ 40\nλεγομένοις. Διονυσόδωρος δέ, “Παῦσαι,” ἔφη,\n“βαρβαρικὰ ἡμῖν ᾄδων, ποῦ γὰρ ἂν εὑρίσκοιμεν\nτὸν ζῆλον ἐπὶ τούτου καὶ παρὰ τίνι;” “Καὶ σὺ\nγὰρ φθέγγῃ, κάθαρμα;” εἶπεν ὁ Ἴων,3 καὶ\nΔιονυσόδωρος ἀντελοιδορεῖτο τὰ εἰκότα. ἀλλʼ ὁ\nγραμματικὸς Ἱστιαῖος ὁ βέλτιστος, “Παύσασθε,”\nἔφη· “ἐγὼ γὰρ ὑμῖν ἐπιθαλάμιον ἀναγνώσομαι.”\nκαὶ ἀρξάμενος ἀνεγίνωσκεν. ἦν γὰρ ταῦτα, εἴ γε 41\nμέμνημαι, τὰ ἐλεγεῖα·\nἪ οἵη ποτʼ ἄῤ ἥγ᾿4 Ἀρισταινέτου ἐνμεγάροισιδῖα Κλεανθὶς ἄνασσʼ ἐτρέφετʼ ἐνδυκέως,\n\n\n\n\n\n\nπροὔχουσ᾿ ἀλλάων πασάων παρθενικάων,κρέσσων τῆς Κυθέρης ἠδʼ ἅμα1 τῆς Ἑλενης.νυμφίε, καὶ σὺ δὲ χαῖρε, κρατερῶν κράτιστεἐφήβων,2κρέσσων Νιρῆος καὶ Θέτιδος πάϊδος.ἄμμες δʼ αὖθʼ ὑμῖν τοῦτον θαλαμήϊον ὕμνονξυνὸν ἐπʼ ἀμφοτέροις πολλάκις ᾀσόμεθα.\nΓέλωτος οὖν ἐπὶ τούτοις, ὡς τὸ εἰκός, γενομένου 42\nἀνελέσθαι ἤδη τὰ παρακείμενα ἔδει, καὶ\nἀνείλοντο οἱ περὶ τὸν Ἀρισταίνετον καὶ Εὔκριτον\nτὴν πρὸ αὑτοῦ ἑκάτερος κἀγὼ τἀμὰ καὶ ὁ Χαιρέας\nὅσα ἐκείνῳ ἔκειτο καὶ Ἴων ὁμοίως καὶ ὁ Κλεόδημος.\nὁ δὲ Δίφιλος ἠξίου καὶ τὰ τῷ Ζήνωνι δὴ\nἀπόντι3 παραδοθέντα φέρεσθαι καὶ ἔλεγε μόνῳ\nπαρατεθῆναί οἱ αὐτὰ καὶ πρὸς τοὺς διακόνους\nἐμάχετο, καὶ ἀντέσπων τῆς ὄρνιθος ἐπειλημμένοι\nὥσπερ τὸν Πατρόκλου νεκρὸν ἀνθέλκοντες, καὶ\nτέλος ἐνικήθη καὶ ἀφῆκε πολὺν γέλωτα παρασχὼν\nτοῖς συμπόταις, καὶ μάλιστα ἐπεὶ ἠγανάκτει\nμετὰ τοῦτο ὡς ἂν τὰ μέγιστα ἠδικημένος.\nΟἱ δὲ ἀμφὶ τὸν Ἕρμωνα καὶ Ζηνόθεμιν ἅμα 43\nκατέκειντο, ὥσπερ εἴρηται, ὁ μὲν ὑπεράνω ὁ\nΖηνόθεμις, ὁ δʼ ὑπʼ αὐτόν· παρέκειτο δʼ αὐτοῖς τὰ\nμὲν ἄλλα πάντα ἴσα, καὶ ἀνείλοντο εἰρηνικῶς· ἡ\n\n\n\n\n\nδὲ ὄρνις ἡ πρὸ τοῦ Ἕρμωνος πιμελεστέρα, οὕτως,\nοἶμαι, τυχόν. ἔδει δὲ καὶ ταύτας ἀναιρεῖσθαι τὴν\nἑαυτοῦ ἑκάτερον. ἐν τούτῳ τοίνυν ὁ Ζηνόθεμις—\nκαί μοι, ὦ Φίλων, πάνυ πρόσεχε τὸν νοῦν, ὁμοῦ\nγάρ ἐσμεν ἤδη τῷ κεφαλαίῳ τῶν πραχθέντων —\nὁ δὲ Ζηνόθεμις, φημί, τὴν παῤ αὑτῷ ἀφεὶς τὴν\nπρὸ τοῦ Ἕρμωνος ἀνείλετο πιοτέραν, ὡς ἔφην,\nοὖσαν· ὁ δʼ ἀντεπελάβετο καὶ οὐκ εἴα πλεονεκτεῖςν.\nβοὴ τὸ ἐπὶ τούτοις, καὶ συμπεσόντες ἔπαιον\nἀλλήλους ταῖς ὄρνισιν αὐταῖς ἐς τὰ πρόσωπα,\nκαὶ τῶν πωγώνων ἐπειλημμένοι ἐπεκαλοῦντο\nβοηθεῖν, ὁ μὲν τὸν Κλεόδημον ὁ Ἕρμων, ὁ δὲ\nΖηνόθεμις Ἀλκιδάμαντα καὶ Δίφιλον, καὶ συνίσταντο\nοἱ μὲν ὡς τοῦτον, οἱ δʼ ὡς ἐκεῖνον πλὴν\nμόνου τοῦ Ἴωνος·\nἐκεῖνος δὲ μέσον ἑαυτὸν ἐφύλαττεν 44\nοἱ δʼ ἐμάχοντο συμπλακέντες, καὶ ὁ μὲν\nΖηνόθεμις σκύφον ἀράμενος ἀπὸ τῆς τραπέζης\nκείμενον πρὸ τοῦ Ἀρισταινέτου ῥίπτει ἐπὶ τὸν\nἝρμωνα,\nκἀκείνου μὲν ἅμαρτε, παραὶ δέ οἱ ἐτράπετʼ ἄλλῃ,\nδιεῖλε δὲ τοῦ νυμφίου τὸ κρανίον ἐς δύο χρηστῷ\nμάλα καὶ βαθεῖ τῷ τραύματι. βοὴ οὖν παρὰ τῶν\nγυναικῶν ἐγένετο καὶ κατεπήδησαν ἐς τὸ μεταίχμιον\nαἱ πολλαί, καὶ μάλιστα ἡ μήτηρ τοῦ μειρακίου,\nἐπεὶ τὸ αἷμα εἶδε· καὶ ἡ νύμφη δὲ ἀνεπήδησε\nφοβηθεῖσα περὶ αὐτοῦ. ἐν τοσούτῳ δὲ ὁ Ἀλκιδάμας\nἠρίστευσε τῷ Ζηνοθέμιδι συμμαχῶν, καὶ\nπατάξας τῇ βακτηρίᾳ τοῦ Κλεοδήμου μὲν τὸ\nκρανίον, τοῦ Ἕρμωνος δὲ τὴν σιαγόνα ἐπέτριψε\nκαὶ τῶν οἰκετῶν ἐνίους βοηθεῖν αὐτοῖς ἐπιχειροῦντας\nκατέτρωσεν· οὐ μὴν ἀπετράποντο ἐκεῖνοι,\n\n\nἀλλ᾿ ὁ μὲν Κλεόδημος ὀρθῷ τῷ δακτύλῳ τὸν\nὀφθαλμὸν τοῦ Ζηνοθέμιδος ἐξώρυττε καὶ τὴν ῥῖνα\nπροσφὺς ἀπέτραγεν, ὁ δὲ Ἕρμων τὸν Δίφιλον\nἐπὶ ξυμμαχίαν ἥκοντα τοῦ Ζηνοθέμιδος ἀφῆκεν\nἐπὶ κεφαλὴν ἀπὸ τοῦ κλιντῆρος.\nἐτρώθη δὲ καὶ 45\nἹστιαῖος ὁ γραμματικὸς διαλύειν αὐτοὺς ἐπιχειρῶν,\nλάξ, οἶμαι, εἰς τοὺς ὀδόντας ὑπὸ τοῦ\nΚλεοδήμου Δίφιλον εἶναι οἰηθέντος. ἕκειτο\nγοῦν 1 ὁ ἄθλιος κατὰ τὸν αὑτοῦ Ὅμηρον “αἷμ᾿\nἐμέων.” πλὴν ταραχῆς γε καῖ δακρύων μεστὰ\nἦν πάντα. καὶ αἱ μὲν γυναῖκες ἐκώκυον τῷ\nΧαιρέᾳ περιχυθεῖσαι, 2 οἱ δὲ ἄλλοι κατέπαυον.\nμέγιστον δὲ ἦν ἁπάντων κακῶν ὁ Ἀλκιδάμας,\nἐπεὶ ἅπαξ τὸ καθ᾿ αὑτὸν ἐτρέψατο, παίων\nτὸν προστυχόντα· καὶ πολλοὶ ἄν, εὖ ἴσθι, ἔπεσον\nεἰ μὴ κατέαξε τὴν βακτηρίαν. ἐγὼ δὲ παρὰ τὸν\nτοῖχον ὀρθὸς ἐφεστὼς ἑώρων ἕκαστα οὐκ ἀναμιγνὺς\nἑαυτὸν ὑπὸ τοῦ Ἱστιαίου διδαχθείς, ὡς\nἔστιν ἐπισφαλὲς διαλύειν τὰ τοιαῦτα. Λαπίθας\nοὖν καὶ Κενταύρους εἶπες ἄν, εἰ εἶδες 3 τραπέζας\nἀνατρεπομένας καὶ αἷμα ἐκκεχυμένον καὶ σκύφους\nῥιπτομένους.\nΤέλος δὲ ὁ Ἀλκιδάμας ἀνατρέψας τὸ λυχνίον 46\nσκότος μέγα ἐποίησε, καὶ τὸ πρᾶγμα, ὡς τὸ εἰκός,\nμακρῷ χαλεπώτερον ἐγεγένητο· καὶ γὰρ οὐ ῥᾳδίως\nεὐπόρησαν φωτὸς ἄλλου, ἀλλὰ πολλὰ ἐπράχθη\nκαὶ δεινὰ ἐν τῷ σκότῳ. καὶ ἐπεὶ παρῆν τις λύχνον\n\n\n\n\nποτὲ κομίζων, κατελήφθη Ἀλκιδάμας μὲν τὴν\nαὐλητρίδα ἀπογυμνῶν καὶ πρὸς βίαν συνενεχθῆναι\nαὐτῇ σπουδάζων, Διονυσόδωρος δὲ ἄλλο τι\nγελοῖον ἐφωράθη πεποιηκώς· σκύφος γὰρ ἐξέπεσεν\nἐκ τοῦ κόλπου ἐξαναστάντος αὐτοῦ, εἶτ᾿ ἀπολογούμενος\nἼωνα ἔφη ἀνελόμενον ἐν τῇ ταραχῇ\nδοῦναι αὐτῷ, ὅπως μὴ ἀπόλοιτο, καὶ ὁ Ἴων κηδεμονικῶς\nἔλεγε τοῦτο πεποιηκέναι.\nἘπὶ τούτοις διελύθη τὸ συμπόσιον τελευτῆσαν 47\nἐκ τῶν δακρυων αὖθις ἐς γέλωτα ἐπὶ τῷ Ἀλκιδάμαντι\nκαὶ Διονυσοδώρῳ καὶ Ἴωνι. καὶ οἵ τε τραυματίαι\nφοράδην ἐξεκομίζοντο πονήρως ἔχοντες,\nκαὶ μάλιστα ὁ πρεσβύτης ὁ Ζηνόθεμις ἀμφοτέραις\nτῇ μὲν τῆς ῥινός, τῇ δὲ τοῦ ὀφθαλμοῦ\nἐπειλημμένος, βοῶν ἀπόλλυσθαι ὑπ᾿ ἀλγηδόνων,\nὥστε καὶ τὸν Ἕρμωνα καίπερ ἐν κακοῖς ὄντα—\nδύο γὰρ ὀδόντας ἐξεκέκοπτο—ἀντιμαρτύρεσθαι\nλέγοντα, “Μέμνησο μέντοι, ὦ Ζηνόθεμι, ὡς οὐκ\nἀδιάφορον ἡγῇ τὸν πόνον·” καὶ ὁ νυμφίος δὲ\nἀκεσαμένου τὸ τραῦμα τοῦ Διονίκου ἀπήγετο ἐς\nτὴν οἰκίαν ταινίαις κατειλημένος τὴν κεφαλήν,\nἐπὶ τὸ ζεῦγος ἀνατεθεὶς ἐφ᾿ οὗ τὴν νύμφην ἀπάξειν\nἔμελλε, πικροὺς ὁ ἄθλιος τοὺς γάμους ἑορτάσας·\nκαὶ τῶν ἄλλων δὲ ὁ Διόνικος ἐπεμελεῖτο δὴ τὰ\nδυνατά, καὶ καθευδήσοντες ἀπήγοντο ἐμοῦντες οἱ\nπολλοὶ ἐν ταῖς ὁδοῖς. ὁ μέντοι Ἀλκιδάμας αὐτοῦ\nἔμεινεν· οὐ γὰρ ἠδυνήθησαν ἐκβαλεῖν τὸν ἄνδρα,\nἐπεὶ ἅπαξ καταβαλὼν ἑαυτὸν ἐπὶ τῆς κλίνης\nπλαγίως ἐκάθευδε.\nΤοῦτό σοι τέλος, ὦ καλὲ Φνίλων, ἐγένετο τοῦ 48\nσυμποσίου, ἢ ἄμεινον τὸ τραγικὸν ἐκεῖνο ἐπειπεῖν,\nπολλαὶ μορφαὶ τῶν δαιμονίων,\nπολλὰ δ᾿ ἀέλπτως κραίνουσι θεοί,\nκαὶ τὰ δοκηθέντ᾿ οὐκ ἐτελέσθη·\nἀπροσδόκητα γὰρ ὡς ἀληθῶς ἀπέβη καὶ ταῦτα.\nἐκεῖνό γε μὴν 1 μεμάθηκα ἤδη, ὡς οὐκ ἀσφαλὲς\nἄπρακτον ὄντα συνεστιᾶσθαι τοιούτοις σοφοῖς.\n","locs":[{"loc":"urn:cts:greekLit:tlg0062.tlg015:1","start":0,"length":718},{"loc":"urn:cts:greekLit:tlg0062.tlg015:2","start":718,"length":620},{"loc":"urn:cts:greekLit:tlg0062.tlg015:3","start":1338,"length":655},{"loc":"urn:cts:greekLit:tlg0062.tlg015:4","start":1993,"length":579},{"loc":"urn:cts:greekLit:tlg0062.tlg015:5","start":2572,"length":694},{"loc":"urn:cts:greekLit:tlg0062.tlg015:6","start":3266,"length":680},{"loc":"urn:cts:greekLit:tlg0062.tlg015:7","start":3946,"length":384},{"loc":"urn:cts:greekLit:tlg0062.tlg015:8","start":4330,"length":280},{"loc":"urn:cts:greekLit:tlg0062.tlg015:9","start":4610,"length":919},{"loc":"urn:cts:greekLit:tlg0062.tlg015:10","start":5529,"length":431},{"loc":"urn:cts:greekLit:tlg0062.tlg015:11","start":5960,"length":566},{"loc":"urn:cts:greekLit:tlg0062.tlg015:12","start":6526,"length":571},{"loc":"urn:cts:greekLit:tlg0062.tlg015:13","start":7097,"length":690},{"loc":"urn:cts:greekLit:tlg0062.tlg015:14","start":7787,"length":690},{"loc":"urn:cts:greekLit:tlg0062.tlg015:15","start":8477,"length":1320},{"loc":"urn:cts:greekLit:tlg0062.tlg015:16","start":9797,"length":874},{"loc":"urn:cts:greekLit:tlg0062.tlg015:17","start":10671,"length":557},{"loc":"urn:cts:greekLit:tlg0062.tlg015:18","start":11228,"length":498},{"loc":"urn:cts:greekLit:tlg0062.tlg015:19","start":11726,"length":683},{"loc":"urn:cts:greekLit:tlg0062.tlg015:20","start":12409,"length":1136},{"loc":"urn:cts:greekLit:tlg0062.tlg015:21","start":13545,"length":424},{"loc":"urn:cts:greekLit:tlg0062.tlg015:22","start":13969,"length":803},{"loc":"urn:cts:greekLit:tlg0062.tlg015:23","start":14772,"length":548},{"loc":"urn:cts:greekLit:tlg0062.tlg015:24","start":15320,"length":242},{"loc":"urn:cts:greekLit:tlg0062.tlg015:25","start":15562,"length":446},{"loc":"urn:cts:greekLit:tlg0062.tlg015:26","start":16008,"length":517},{"loc":"urn:cts:greekLit:tlg0062.tlg015:27","start":16525,"length":199},{"loc":"urn:cts:greekLit:tlg0062.tlg015:28","start":16724,"length":524},{"loc":"urn:cts:greekLit:tlg0062.tlg015:29","start":17248,"length":546},{"loc":"urn:cts:greekLit:tlg0062.tlg015:30","start":17794,"length":509},{"loc":"urn:cts:greekLit:tlg0062.tlg015:31","start":18303,"length":375},{"loc":"urn:cts:greekLit:tlg0062.tlg015:32","start":18678,"length":913},{"loc":"urn:cts:greekLit:tlg0062.tlg015:33","start":19591,"length":585},{"loc":"urn:cts:greekLit:tlg0062.tlg015:34","start":20176,"length":715},{"loc":"urn:cts:greekLit:tlg0062.tlg015:35","start":20891,"length":776},{"loc":"urn:cts:greekLit:tlg0062.tlg015:36","start":21667,"length":964},{"loc":"urn:cts:greekLit:tlg0062.tlg015:37","start":22631,"length":751},{"loc":"urn:cts:greekLit:tlg0062.tlg015:38","start":23382,"length":609},{"loc":"urn:cts:greekLit:tlg0062.tlg015:39","start":23991,"length":531},{"loc":"urn:cts:greekLit:tlg0062.tlg015:40","start":24522,"length":356},{"loc":"urn:cts:greekLit:tlg0062.tlg015:41","start":24878,"length":400},{"loc":"urn:cts:greekLit:tlg0062.tlg015:42","start":25278,"length":582},{"loc":"urn:cts:greekLit:tlg0062.tlg015:43","start":25860,"length":837},{"loc":"urn:cts:greekLit:tlg0062.tlg015:44","start":26697,"length":923},{"loc":"urn:cts:greekLit:tlg0062.tlg015:45","start":27620,"length":734},{"loc":"urn:cts:greekLit:tlg0062.tlg015:46","start":28354,"length":576},{"loc":"urn:cts:greekLit:tlg0062.tlg015:47","start":28930,"length":919},{"loc":"urn:cts:greekLit:tlg0062.tlg015:48","start":29849,"length":323}]}
{"id":"urn:cts:greekLit:tlg0062.tlg015.perseus-grc2","text":"Φίλων ποικίλην, ὦ Λυκῖνε, διατριβήν φασι γεγενῆσθαι ὑμῖν χθὲς ἐν Ἀρισταινέτου παρὰ τὸ δεῖπνον καί τινας λόγους φιλοσόφους εἰρῆσθαι καὶ ἔριν οὐ σμικρὰν συστῆναι ἐπʼ αὐτοῖς, εἰ δὲ μὴ ἐψεύδετο Χαρῖνος, καὶ ἄχρι τραυμάτων προχωρῆσαι τὸ πρᾶγμα καὶ τέλος αἵματι διαλυθῆναι τὴν συνουσίαν.\nΛυκῖνος καὶ πόθεν, ὦ Φίλων, ἠπίστατο Χαρῖνος ταῦτα; οὐ γὰρ συνεδείπνει μεθʼ ἡμῶν.\nΦίλων Διονίκου ἔφη τοῦ ἰατροῦ ἀκοῦσαι. Διόνικος δὲ καὶ αὐτός, οἶμαι, τῶν συνδείπνων ἦν.\nΛυκῖνος καὶ μάλα· οὐ μὴν ἐξ ἀρχῆς γε οὐδʼ αὐτὸς ἅπασι παρεγένετο, ἀλλὰ ὀψὲ μεσούσης σχεδὸν ἤδη τῆς μάχης ἐπέστη ὀλίγον πρὸ τῶν τραυμάτων. ὥστε θαυμάζω εἴ τι σαφὲς εἰπεῖν ἐδύνατο μὴ παρακολουθήσας ἐκείνοις, ἀφʼ ὧν ἀρξαμένη ἐς τὸ αἷμα ἐτελεύτησεν αὐτοῖς ἡ φιλονεικία.\nΦίλων τοιγαροῦν, ὦ Λυκῖνε, καὶ ὁ Χαρῖνος αὐτός, εἰ βουλοίμεθα τἀληθῆ ἀκοῦσαι καὶ ὅπως ἐπράχθη ἕκαστα, παρὰ σὲ ἡμᾶς ἥκειν ἐκέλευσε. καὶ τὸν Διόνικον γὰρ αὐτὸν εἰπεῖν ὡς αὐτὸς μὲν οὐ παραγένοιτο ἅπασι, σὲ δὲ ἀκριβῶς εἰδέναι τὰ γεγενημένα,καὶ τοὺς λόγους αὐτοὺς ἂν ἀπομνημονεῦσαι ἅτε μὴ παρέργως τῶν τοιούτων, ἀλλʼ ἐν σπουδῇ ἀκροώμενον. ὥστε οὐκ ἂν φθάνοις ἑστιῶν ἡμᾶς ἡδίστην ταύτην ἑστίασιν, ἧς οὐκ οἶδα τις ἡδίων ἔμοιγε, καὶ μάλιστα ὅσῳ νήφοντες ἐν εἰρήνῃ καὶ ἀναιμωτὶ ἔξω βέλους ἑστιασόμεθα, εἴτε γέροντες ἐπαρῴνησάν τι παρὰ τὸ δεῖπνον εἴτε νέοι, εἰπεῖν τε ὅσα ἥκιστα ἐχρῆν ὑπὸ τοῦ ἀκράτου προαχθέντες καὶ πρᾶξαι.\nΛυκῖνος νεανικώτερα ἡμᾶς, ὦ Φίλων, ἀξιοῖς ἐκφέρειν ταῦτα πρὸς τοὺς πολλοὺς καὶ ἐπεξιέναι διηγουμένους πράγματα ἐν οἴνῳ καὶ μέθῃ γενόμενα, δέον λήθην ποιήσασθαι αὐτῶν καὶ νομίζειν ἐκεῖνα πάντα θεοῦ ἔργα τοῦ Διονύσου εἶναι, ὃς οὐκ οἶδα εἴ τινα τῶν αὑτοῦ ὀργίων ἀτέλεστον καὶ ἀβάκχευτον περιεῖδεν. ὅρα οὖν μὴ κακοήθων τινῶν ἀνθρώπων ᾖ τὸ ἀκριβῶς τὰ τοιαῦτα ἐξετάζειν, ἃ καλῶς ἔχει ἐν τῷ συμποσίῳ καταλιπόντας ἀπαλλάττεσθαι. μισῶ γάρ, φησὶ καὶ ὁ ποιητικὸς λόγος, μνάμονα συμπόταν. καὶ οὐδὲ ὁ Διόνικος ὀρθῶς ἐποίησε πρὸς τὸν Χαρῖνον ταῦτα ἐξαγορεύσας καὶ πολλὴν τὴν ἑωλοκρασίαν κατασκεδάσας ἀνδρῶν φιλοσόφων. ἐγὼ δέ, ἄπαγε, οὐκ ἄν τι τοιοῦτον εἴποιμι.\nΦίλων Θρύπτῃ ταῦτα, ὦ Λυκῖνε. ἀλλʼ οὔτι γε πρὸς ἐμὲ οὕτω ποιεῖν ἐχρῆν, ὃς ἀκριβῶς πολὺ πλέον ἐπιθυμοῦντά σε εἰπεῖν οἶδα ἢ ἐμὲ ἀκοῦσαι, καί μοι δοκεῖς, εἰ ἀπορήσειας τῶν ἀκουσομένων, κἂν πρὸς κίονά τινα ἢ πρὸς ἀνδριάντα ἡδέως ἂν προσελθὼν ἐκχέαι πάντα συνείρων ἀμυστί. εἰ γοῦν ἐθελήσω ἀπαλλάττεσθαι νῦν, οὐκ ἐάσεις με ἀνήκοον ἀπελθεῖν, ἀλλʼ ἕξει καὶ παρακολουθήσεις καὶ δεήσει. κἀγὼ θρύψομαι πρὸς σὲ ἐν τῷ μέρει· καὶ εἴ γε δοκεῖ, ἀπίωμεν ἄλλου αὐτὰ πευσόμενοι,, σὺ δὲ μὴ λέγε.\nΛυκῖνος μηδὲν πρὸς ὀργὴν διηγήσομαι γάρ, ἐπείπερ οὕτως προθυμῇ, ἀλλʼ ὅπως μὴ πρὸς πολλοὺς ἐρεῖς.\nΦίλων εἰ μὴ παντάπασιν ἐγὼ ἐπιλέλησμαι Λυκίνου, αὐτὸς σὺ ἄμεινον ποιήσεις αὐτὸ καὶ φθάσεις εἰπὼν ἅπασιν, ὥστε οὐδὲν ἐμοῦ δεήσει.\nΦίλωνἀλλʼ ἐκεῖνό μοι πρῶτον εἰπέ, τῷ παιδὶ τῷ Ζήνωνι ὁ Ἀρισταίνετος ἀγόμενος γυναῖκα εἱστία ὑμᾶς;\nΛυκῖνος οὔκ ἀλλὰ τὴν θυγατέρα ἐξεδίδου αὐτὸς τὴν Κλεανθίδα τῷ Εὐκρίτου τοῦ δανειστικοῦ, τῷ φιλοσοφοῦντι.\nΦίλων Παγκάλῳ νὴ Δία μειρακίῳ, ἁπαλῷ γε μὴν ἔτι καὶ οὐ πάνυ καθʼ ὥραν γάμων.\nΛυκῖνος ἀλλʼ οὐκ εἶχεν ἄλλον ἐπιτηδειότερον, οἶμαι. τοῦτον οὖν κόσμιόν τε εἶναι δοκοῦντα καὶ πρὸς φιλοσοφίαν ὡρμημένον, ἔτι δὲ μόνον ὄντα πλουσίῳ τῷ Εὐκρίτῳ, προείλετο νυμφίον ἐξ ἁπάντων.\nΦίλων οὐ μικρὰν λέγεις αἰτίαν τὸ πλουτεῖν τὸν Εὔκριτον. ἀτὰρ οὖν, ὦ Λυκῖνε, τίνες οἱ δειπνοῦντες ἦσαν;\nΛυκῖνος τοὺς μὲν ἄλλους τί ἄν σοι λέγοιμι; οἱ δʼ ἀπὸ φιλοσοφίας καὶ λόγων, οὕσπερ ἐθέλεις, οἶμαι, ἀκοῦσαι μάλιστα, Ζηνόθεμις ἦν ὁ πρεσβύτης ὁ ἀπὸ τῆς στοᾶς καὶ ξὺν αὐτῷ Δίφιλος ὁ Λαβύρινθος ἐπίκλην, διδάσκαλος οὗτος ὢν τοῦ Ἀρισταινέτου υἱέος τοῦ Ζήνωνος· τῶν δὲ ἀπὸ τοῦ περιπάτου Κλεόδημος, οἶσθα τὸν στωμύλον, τὸν ἐλεγκτικόν, Ξίφος αὐτὸν οἱ μαθηταὶ καὶ Κοπίδα καλοῦσιν. ἀλλὰ καὶ ὁ Ἐπικούρειος Ἕρμων παρῆν, καὶ εἰσελθόντα γε αὐτὸν εὐθὺς ὑπεβλέποντο οἱ Στωϊκοὶ καὶ ἀπεστρέφοντο καὶ δῆλοι ἦσαν ὥς τινα πατραλοίαν καὶ ἐναγῆ μυσαττόμενοι. οὗτοι μὲν αὐτοῦ Ἀρισταινέτου φίλοι καὶ συνήθεις ὄντες παρεκέκληντο ἐπὶ δεῖπνον καὶ ξὺν αὐτοῖς ὁ γραμματικὸς Ἱστιαῖος καὶ ὁ ῥήτωρ Διονυσόδωρος.\nΛυκῖνοςδιὰ δὲ τὸν νυμφίον τὸν Χαιρέαν Ἴων ὁ Πλατωνικὸς συνειστιᾶτο διδάσκαλος αὐτοῦ ὤν, σεμνός τις ἰδεῖν καὶ θεοπρεπὴς καὶ πολὺ τὸ κόσμιον ἐπιφαίνων τῷ προσώπῳ· κανόνα γοῦν οἱ πολλοὶ ὀνομάζουσιν αὐτὸν εἰς τὴν ὀρθότητα τῆς γνώμης ἀποβλέποντες. καὶ ἐπεὶ παρῆλθεν, ὑπεξανίσταντο πάντες αὐτῷ καὶ ἐδεξιοῦντο ὥς τινα τῶν κρειττόνων, καὶ ὅλως θεοῦ ἐπιδημία τὸ πρᾶγμα ἦν Ἴων ὁ θαυμαστὸς συμπαρών.\nΛυκῖνοςδέον δὲ ἤδη κατακλίνεσθαι ἁπάντων σχεδὸν παρόντων, ἐν δεξιᾷ μὲν εἰσιόντων αἱ γυναῖκες ὅλον τὸν κλιντῆρα ἐκεῖνον ἐπέλαβον, οὐκ ὀλίγαι οὖσαι, καὶ ἐν αὐταῖς ἡ νύμφη πάνυ ἀκριβῶς ἐγκεκαλυμμένη, ὑπὸ τῶν γυναικῶν περιεχομένη· ἐς δὲ τὸ ἀντίθυρον ἡ ἄλλη πληθύς, ὡς ἕκαστος ἀξίας εἶχε.\nΛυκῖνοςκατʼ ἀντικρὺ δὲ τῶν γυναικῶν πρῶτος ὁ Εὔκριτος, εἶτα Ἀρισταίνετος. εἶτα ἐνεδοιάζετο πότερον χρὴ πρότερον Ζηνόθεμιν τὸν Στωϊκὸν ἅτε γέροντα ἢ Ἕρμωνα τὸν Ἐπικούρειον, ἱερεὺς γὰρ ἦν τοῖν ἀνάκοιν καὶ γένους τοῦ πρώτου ἐν τῇ πόλει. ἀλλὰ ὁ Ζηνόθεμις ἔλυσε τὴν ἀπορίαν· εἰ γάρ με, φησίν, ὦ Ἀρισταίνετε, δεύτερον ἄξεις τουτουὶ τοῦ ἀνδρός, ἵνα μηδὲν ἄλλο κακὸν εἴπω, Ἐπικουρείου, ἄπειμι ὅλον σοι τὸ συμπόσιον καταλιπών καὶ ἅμα τὸν παῖδα ἐκάλει καὶ ἐξιόντι ἐῴκει. καὶ ὁ Ἕρμων, Ἔχε μέν, ὦ Ζηνόθεμι, τὰ πρῶτα, ἔφη· ἀτὰρ εἰ καὶ μηδέν τι ἕτερον, ἱερεῖ γε ὄντι ὑπεξίστασθαι καλῶς εἶχεν, εἰ καὶ τοῦ Ἐπικούρου πάνυ καταπεφρόνηκας. ἐγέλασα, ἦ δʼ ὃς ὁ Ζηνόθεμις, Ἐπικούρειον ἱερέα, καὶ ἅμα λέγων κατεκλίνετο καὶ μετʼ αὐτὸν ὅμως ὁ Ἕρμων, εἶτα Κλεόδημος ὁ Περιπατητικός, εἶτα ὁ Ἴων καὶ ὑπʼ ἐκεῖνον ὁ νυμφίος, εἶτʼ ἐγὼ καὶ παρʼ ἐμὲ ὁ Δίφιλος καὶ ὑπʼ αὐτῷ Ζήνων ὁ μαθητής, εἶτα ὁ ῥήτωρ Διονυσόδωρος καὶ ὁ γραμματικὸς Ἱστιαῖος.\nΦίλων βαβαί, ὦ Λυκῖνε, μουσεῖόν τι τὸ συμπόσιον διηγῇ σοφῶν ἀνδρῶν τῶν πλείστων, καὶ ἔγωγε τὸν Ἀρισταίνετον. ἐπαινῶ, ὅτι τὴν εὐκταιοτάτην ἑορτὴν ἄγων τοὺς σοφωτάτους ἑστιᾶν πρὸ τῶν ἄλλων ἠξίωσεν, ὅ τι περ τὸ κεφάλαιον ἐξ ἑκάστης αἱρέσεως ἀπανθισάμενος, οὐχὶ τοὺς μέν, τοὺς δὲ οὔ, ἀλλὰ ἀναμὶξ ἅπαντας.\nΛυκῖνος ἔστι γάρ, ὦ ἑταῖρε, οὐχὶ τῶν πολλῶν τούτων πλουσίων, ἀλλὰ καὶ παιδείας μέλει αὐτῷ καὶ τὸ πλεῖστον τοῦ βίου τούτοις ξύνεστιν.\nΛυκῖνοςεἱστιώμεθα οὖν ἐν ἡσυχίᾳ τὸ πρῶτον, καὶ παρεσκεύαστο ποικίλα. πλὴν οὐδὲν οἶμαι χρὴ καὶ ταῦτα καταριθμεῖσθαι, χυμοὺς καὶ πέμματα καὶ καρυκείας· ἅπαντα γὰρ ἄφθονα. ἐν τούτῳ δὲ ὁ Κλεόδημος ἐπικύψας ἐς τὸν Ἴωνα, Ὁρᾷς, ἔφη, τὸν γέροντα — Ζηνόθεμιν λέγων, ἐπήκουον γάρ — ὅπως ἐμφορεῖται τῶν ὄψων καὶ ἀναπέπλησται ζωμοῦ τὸ ἱμάτιον καὶ ὅσα τῷ παιδὶ κατόπιν ἑστῶτι ὀρέγει λανθάνειν οἰόμενος τοὺς ἄλλους, οὐ μεμνημένος τῶν μεθʼ αὑτόν; δεῖξον οὖν καὶ Λυκίνῳ ταῦτα, ὡς μάρτυς εἴη.ʼ ἐγὼ δὲ οὐδὲν ἐδεόμην δείξοντός μοι τοῦ Ἴωνος πολὺ πρότερον αὐτὰ ἐκ περιωπῆς ἑωρακώς.\nΛυκῖνοςἅμα δὲ ταῦτα ὁ Κλεόδημος εἰρήκει καὶ ἐπεισέπαισεν ὁ Κυνικὸς Ἀλκιδάμας ἄκλητος, ἐκεῖνο τὸ κοινὸν ἐπιχαριεντισάμενος, τὸν Μενέλαον αὐτόματον ἥκοντα τοῖς μὲν οὖν πολλοῖς ἀναίσχυντα ἐδόκει πεποιηκέναι καὶ ὑπέκρουον τὰ προχειρότατα, ὁ μὲν τὸ ἀφραίνεις Μενέλαε, ὁ δʼ ἀλλʼ οὐκ Ἀτρεΐδῃ Ἀγαμέμνονι ἥνδανε θυμῷ, καὶ ἄλλοι ἄλλα πρὸς τὸν καιρὸν εὔστοχα καὶ χαρίεντα ὑποτονθορύζοντες· ἐς μέντοι τὸ φανερὸν οὐδεὶς ἐτόλμα λέγειν ἐδεδοίκεσαν γὰρ τὸν Ἀλκιδάμαντα, βοὴν ἀγαθὸν ἀτεχνῶς ὄντα καὶ κρακτικώτατον κυνῶν ἁπάντων, παρʼ ὃ καὶ ἀμείνων ἐδόκει καὶ φοβερώτατος ἦν ἅπασιν.\nΛυκῖνοςὁ δὲ Ἀρισταίνετος ἐπαινέσας αὐτὸν ἐκέλευε θρόνον τινὰ λαβόντα καθίζεσθαι παρʼ Ἱστιαῖόν τε καὶ Διονυσόδωρον. ὁ δέ, Ἄπαγε, φησί, γυναικεῖον λέγεις καὶ μαλθακὸν ἐπὶ θρόνου καθίζεσθαι ἢ σκίμποδος, ὥσπερ ὑμεῖς μαλακῆς ταύτης εὐνῆς μικροῦ δεῖν ὕπτιοι κατακείμενοι ἑστιᾶσθε πορφυρίδας ὑποβεβλημένοι· ἐγὼ δὲ κἂν ὀρθοστάδην δειπνήσαιμι ἐμπεριπατῶν ἅμα τῷ συμποσίῳ· εἰ δὲ καὶ κάμοιμι, χαμαὶ τὸν τρίβωνα ὑποβαλόμενος κείσομαι ἐπʼ ἀγκῶνος οἷον τὸν Ἡρακλέα γράφουσιν. οὕτως, ἔφη, γιγνέσθω, ὁ Ἀρισταίνετος, εἴ σοι ἥδιον. καὶ τὸ ἀπὸ τούτου περιιὼν ἐν κύκλῳ ὁ Ἀλκιδάμας ἐδείπνει ὥσπερ οἱ Σκύθαι πρὸς τὴν ἀφθονωτέραν νομὴν μετεξανιστάμενος καὶ τοῖς περιφέρουσι τὰ ὄψα συμπερινοστῶν.\nΛυκῖνοςκαὶ μέντοι καὶ σιτούμενος ἐνεργὸς ἦν ἀρετῆς πέρι καὶ κακίας μεταξὺ διεξιὼν καὶ ἐς τὸν χρυσὸν καὶ τὸν ἄργυρον ἀποσκώπτων ἠρώτα γοῦν τὸν Ἀρισταίνετον, τί βούλονται αὐτῷ αἱ τοσαῦται καὶ τηλικαῦται κύλικες τῶν κεραμεῶν ἴσον δυναμένων. ἀλλʼ ἐκεῖνον μὲν ἤδη διενοχλοῦντα ἔπαυσεν ἐς τὸ παρὸν Ἀρισταίνετος τῷ παιδὶ διανεύσας εὐμεγέθη σκύφον ἀναδοῦναι αὐτῷ ζωρότερον ἐγχέαντα· καὶ ἐδόκει ἄριστα ἐπινενοηκέναι οὐκ εἰδὼς ὅσων κακῶν ἀρχὴν ὁ σκύφος ἐκεῖνος ἐνεδεδώκει. λαβὼν δὲ ἅμα ὁ Ἀλκιδάμας ἐσίγησε μικρὸν καὶ ἐς τοὔδαφος καταβαλὼν ἑαυτὸν ἔκειτο ἡμίγυμνος, ὥσπερ ἠπειλήκει, πήξας τὸν ἀγκῶνα ὀρθόν, ἔχων ἅμα τὸν σκύφον ἐν τῇ δεξιᾷ, οἷος ὁ παρὰ τῷ Φόλῳ Ἡρακλῆς ὑπὸ τῶν γραφέων δείκνυται.\nΛυκῖνοςἤδη δὲ καὶ ἐς τοὺς ἄλλους συνεχῶς περιεσοβεῖτο ἡ κύλιξ καὶ φιλοτησίαι καὶ ὁμιλίαι καὶ φῶτα εἰσεκεκόμιστο. ἐν τοσούτῳ δʼ ἐγὼ τὸν . παρεστῶτα τῷ Κλεοδήμῳ παῖδα οἰνοχόον ὄντα ὡραῖον ἰδὼν ὑπομειδιῶντα — χρὴ γάρ, οἶμαι, καὶ ὅσα πάρεργα τῆς ἑστιάσεως εἰπεῖν, καὶ μάλιστα εἴ τι πρὸς τὸ γλαφυρώτερον ἐπράχθη—μάλα ἤδη παρεφύλαττον ὅ τι καὶ μειδιάσειε. καὶ μετὰ μικρὸν ὁ μὲν προσῆλθεν ὡς ἀποληψόμενος παρὰ τοῦ Κλεοδήμου τὴν φιάλην, ὁ δὲ τόν τε δάκτυλον ἀπέθλιψεν αὐτοῦ καὶ δραχμὰς δύο, οἶμαι, συνανέδωκε μετὰ τῆς φιάλης· ὁ παῖς δὲ πρὸς μὲν τὸν δάκτυλον θλιβόμενον αὖθις ἐμειδίασεν, οὐ μὴν συνεῖδεν, οἶμαι, τὸ νόμισμα, ὥστε μὴ δεξαμένου ψόφον αἱ δύο δραχμαὶ παρέσχον ἐκπεσοῦσαι, καὶ ἠρυθρίασαν ἄμφω μάλα σαφῶς. ἠπόρουν δὲ οἱ πλησίον οὗτινος εἴη τὰ νομίσματα, τοῦ μὲν παιδὸς ἀρνουμένου μὴ ἀποβεβληκέναι, τοῦ δὲ Κλεοδήμου, καθʼ ὃν ὁ ψόφος ἐγένετο, μὴ προσποιουμένου τὴν ἀπόρριψιν. ἠμελήθη οὖν καὶ παρώφθη τοῦτο οὐ πάνυ πολλῶν ἰδόντων πλὴν μόνου, ὡς ἐμοὶ ἔδοξε, τοῦ Ἀρισταινέτου· μετέστησε γὰρ τὸν παῖδα μικρὸν ὕστερον ἀφανῶς ὑπεξαγαγὼν καὶ τῷ Κλεοδήμῳ τινὰ παραστῆναι διένευσε τῶν ἐξώρων ἤδη καὶ καρτερῶν, ὀρεωκόμον τινὰ ἢ ἱπποκόμον. καὶ τοῦτο μὲν ὧδέ πως ἐκεχωρήκει, μεγάλης ἂν αἰσχύνης αἴτιον τῷ Κλεοδήμῳ γενόμενον, εἰ ἔφθη διαφοιτῆσαν εἰς ἅπαντας, ἀλλὰ μὴ κατέσβη αὐτίκα, δεξιῶς πάνυ τοῦ Ἀρισταινέτου τὴν παροινίαν ἐνέγκαντος.\nΛυκῖνοςὁ Κυνικὸς δὲ Ἀλκιδάμας, ἐπεπώκει γὰρ ἤδη, πυθόμενος ἥτις ἡ γαμουμένη παῖς καλοῖτο σιωπὴν παραγγείλας μεγάλῃ τῇ φωνῇ ἀποβλέψας ἐς τὰς γυναῖκας, Προπίνω σοι ἔφη, ὦ Κλεανθί, Ἡρακλέους ἀρχηγέτου. ὡς δʼ ἐγέλασαν ἐπὶ τούτῳ ἅπαντες, Ἐγελάσατε, εἶπεν, ὦ καθάρματα, εἰ τῇ νύμφῃ προὔπιον ἐπὶ τοῦ ἡμετέρου θεοῦ τοῦ Ἡρακλέους; καὶ μὴν εὖ εἰδέναι χ;χρὴ ὡς ἢν μὴ λάβῃ παρʼ ἐμοῦ τὸν σκύφον, οὔποτε τοιοῦτος ἂν υἱὸς αὐτῇ γένοιτο οἷος ἐγώ, ἄτρεπτος μὲν ἀλκήν, ἐλεύθερος δὲ τὴν γνώμην, τὸ σῶμα δὲ οὕτω καρτερός· καὶ ἅμα παρεγύμνου ἑαυτὸν μᾶλλον ἄχρι πρὸς τὸ αἴσχιστον. αὖθις ἐπὶ τούτοις ἐγέλασαν οἱ συμπόται, καὶ ὃς ἀγανακτήσας ἐπανίστατο δριμὺ καὶ παράφορον βλέπων καὶ δῆλος ἦν οὐκέτι εἰρήνην ἄξων. τάχα δʼ ἄν τινος καθίκετο τῇ βακτηρίᾳ, εἰ μὴ κατὰ καιρὸν εἰσεκεκόμιστο πλακοῦς εὐμεγέθης, πρὸς ὃν ἀποβλέψας ἡμερώτερος ἐγένετο καὶ ἔληξε τοῦ θυμοῦ καὶ ἐνεφορεῖτο συμπεριιών.\nΛυκῖνοςκαὶ οἱ πλεῖστοι ἐμέθυον ἤδη καὶ βοῆς μεστὸν ἦν τὸ συμπόσιον ὁ μὲν γὰρ Διονυσόδωρος ὁ ῥήτωρ ἀντιρρήσεις τινὰς ἐν μέρει διεξῄει καὶ ἐπῃνεῖτο ὑπὸ τῶν κατόπιν ἐφεστώτων οἰκετῶν, ὁ δὲ Ἱστιαῖος ὁ γραμματικὸς ἐρραψῴδει ὕστερος κατακείμενος καὶ συνέφερεν ἐς τὸ αὐτὸ τὰ Πινδάρου καὶ Ἡσιόδου καὶ Ἀνακρέοντος, ὡς ἐξ ἁπάντων μίαν ᾠδὴν παγγέλοιον ἀποτελεῖσθαι, μάλιστα δʼ ἐκεῖνα ὥσπερ προμαντευόμενος τὰ μέλλοντα, σὺν δʼ ἔβαλον ῥινούς· καὶ ἔνθα δʼ ἄρʼ οἰμωγή τε καὶ εὐχωλὴ πέλεν ἀνδρῶν. ὁ Ζηνόθεμις δʼ ἀνεγίνωσκε παρὰ τοῦ παιδὸς λαβὼν λεπτόγραφόν τι βιβλίον.\nΛυκῖνοςδιαλιπόντων δὲ ὀλίγον, ὥσπερ εἰώθασι, τῶν παρακομιζόντων τὰ ὄψα μηχανώμενος Ἀρισταίνετος μηδʼ ἐκεῖνον ἀτερπῆ τὸν καιρὸν εἶναι μηδὲ κενὸν ἐκέλευσε τὸν γελωτοποιὸν εἰσελθόντα εἰπεῖν τι ἢ πρᾶξαι γελοῖον, ὡς ἔτι μᾶλλον οἱ συμπόται διαχυθεῖεν. καὶ παρῆλθεν ἄμορφός τις ἐξυρημένος τὴν κεφαλήν, ὀλίγας ἐπὶ τῇ κορυφῇ τρίχας ὀρθὰς ἔχων οὗτος ὠρχήσατό τε κατακλῶν ἑαυτὸν καὶ διαστρέφων, ὡς γελοιότερος φανείη, καὶ ἀνάπαιστα συγκροτῶν διεξῆλθεν αἰγυπτιάζων τῇ φωνῇ, καί τέλος ἐπέσκωπτεν ἐς τοὺς παρόντας.\nΛυκῖνοςοἱ μὲν οὖν ἄλλοι ἐγέλων ὁπότε σκωφθεῖεν, ἐπεὶ δὲ καὶ εἰς τὸν Ἀλκιδάμαντα ὅμοιόν τι ἀπέρριψε Μελιταῖον κυνίδιον προσειπὼν αὐτόν, ἀγανακτήσας ἐκεῖνος — ʼ καὶ πάλαι δὲ δῆλος ἦν φθονῶν αὐτῷ εὐδοκιμοῦντι, καὶ κατέχοντι τὸ συμπόσιον — ἀπορρίψας τὸν τρίβωνα προὐκαλεῖτό οἱ παγκρατιάζειν, εἰ δὲ μή, κατοίσειν αὐτοῦ ἔφη τὴν βακτηρίαν. οὕτω δὴ ὁ κακοδαίμων Σατυρίων — τοῦτο γὰρ ὁ γελωτοποιὸς ἐκαλεῖτο — συστὰς ἐπαγκρατίαζε. καὶ τὸ πρᾶγμα ὑπερήδιστον ἦν, φιλόσοφος ἀνὴρ γελωτοποιῷ ἀνταιρόμενος καὶ παίων καὶ παιόμενος ἐν τῷ μέρει. οἱ παρόντες δὲ οἱ μὲν ᾐδοῦντο, οἱ δὲ ἐγέλων, ἄχρι ἀπηγόρευσε παιόμενος ὁ Ἀλκιδάμας ὑπὸ συγκεκροτημένου ἀνθρωπίσκου καταγωνισθείς. γέλως οὖν πολὺς ἐξεχύθη ἐπʼ αὐτοῖς.\nΛυκῖνοςἐνταῦθα Διόνικος ἐπεισῆλθεν ὁ ἰατρὸς οὐ πολὺ κατόπιν τοῦ ἀγῶνος· ἐβεβραδύκει δέ, ὡς ἔφασκε, φρενίτιδι ἑαλωκότα θεραπεύων Πολυπρέποντα τὸν αὐλητήν. καί τι καὶ γελοῖον διηγήσατο· ἔφη μὲν γὰρ εἰσελθεῖν παρʼ αὐτὸν οὐκ εἰδὼς ἐχόμενον ἤδη τῷ πάθει, τὸν δὲ ταχέως ἀναστάντα ἐπικλεῖσαί τε τὴν θύραν καὶ ξιφίδιον σπασάμενον ἀναδόντα αὐτῷ τοὺς αὐλοὺς κελεύειν αὐλεῖν εἶτα ἐπεὶ μὴ δύναιτο, παίειν σκῦτος ἔχοντα ἐς ὑπτίας τὰς χεῖρας. τέλος οὖν ἐν τοσούτῳ κινδύνῳ ἐπινοῆσαι τοιόνδε· ἐς ἀγῶνα γὰρ προκαλέσασθαι αὐτὸν ἐπὶ ῥητῷ πληγῶν ἀριθμῷ, καὶ πρῶτον μὲν αὐτὸς αὐλῆσαι πονηρῶς, μετὰ δὲ παραδοὺς τοὺς αὐλοὺς ἐκείνῳ δέξασθαι παρʼ αὐτοῦ τὸ σκῦτος καὶ τὸ ξιφίδιον καὶ ἀπορρῖψαι τάχιστα διὰ τῆς φωταγωγοῦ ἐς τὸ ὕπαιθρον τῆς αὐλῆς, καὶ τὸ ἀπὸ τούτου ἀσφαλέστερος ἤδη προσπαλαίων αὐτῷ ἐπικαλεῖσθαι τοὺς γειτνιῶντας, ὑφʼ ὧν ἀνασπασάντων τὸ θύριον σωθῆναι αὐτός. ἐδείκνυ δὲ καὶ σημεῖα τῶν πληγῶν καὶ ἀμυχάς τινας ἐπὶ τοῦ προσώπου.\nκαὶ ὁ μὲν Διόνικος οὐ μεῖον εὐδοκιμήσας τοῦ γελωτοποιοῦ ἐπὶ τῇ διηγήσει πλησίον τοῦ Ἱστιαίου παραβύσας ἑαυτὸν ἐδείπνει ὅσα λοιπά, οὐκ ἄνευ θεοῦ τινος ἡμῖν ἐπιπαρών, ἀλλὰ καὶ πάνυ χρήσιμος τοῖς μετὰ ταῦτα γεγενημένος.\nΛυκῖνοςπαρελθὼν γὰρ εἰς τὸ μέσον οἰκέτης παρʼ Ἑτοιμοκλέους τοῦ Στωϊκοῦ ἥκειν λέγων γραμματίδιον ἔχων κελεῦσαὶ οἱ ἔφη τὸν δεσπότην ἐν τῷ κοινῷ ἀναγνόντα εἰς ἐπήκοον ἅπασιν ὀπίσω αὖθις , ἀπαλλάττεσθαι. ἐφέντος οὖν τοῦ Ἀρισταινέτου προσελθὼν πρὸς τὸν λύχνον ἀνεγίνωσκεν.\nΦίλων ἦ που, ὦ Λυκῖνε, τῆς νύμφης ἐγκώμιον ἢ ἐπιθαλάμιον, οἷα πολλὰ ποιοῦσιν;\nΛυκῖνος ἀμέλει καὶ ἡμεῖς τοιοῦτόν ᾠήθημεν, ἀλλʼ οὐδʼ ἐγγὺς ἦν τούτου· ἐνεγέγραπτο γάρ·\nἙτοιμοκλῆς φιλόσοφος Ἀρισταινέτῳ.\nὅπως μὲν. ἔχω πρὸς δεῖπνα ὁ παρεληλυθώς μοι βίος ἅπας μαρτύριον ἄν γένοιτο, ὅς γε ὁσημέραι πολλῶν ἐνοχλούντων παρὰ πολὺ σοῦ πλουσιωτέρων ὅμως οὐδὲ πώποτε φέρων ἐμαυτὸν ἐπέδωκα εἰδὼς τοὺς ἐπὶ τοῖς συμποσίοις θορύβους καὶ παροινίας. ἐπὶ σοῦ δὲ μόνου εἰκότως ἀγανακτῆσαί μοι δοκῶ, ὃς τοσοῦτον χρόνον ὑπʼ ἐμοῦ λιπαρῶς τεθεραπευμένος οὐκ ἠξίωσας ἐναριθμῆσαι κἀμὲ τοῖς ἄλλοις φίλοις, ἀλλὰ μόνος ἐγώ σοι ἄμοιρος, καὶ ταῦτα ἐν γειτόνων οἰκῶν. ἀνιῶμαι οὖν ἐπὶ σοὶ τὸ πλέον οὕτως ἀχαρίστῳ φανέντι· ἐμοὶ γὰρ ἡ εὐδαιμονία οὐκ ἐν ὑὸς ἀγρίου μοίρᾳ ἢ λαγωοῦ ἢ πλακοῦντος, ἃ παρʼ ἄλλοις ἀφθόνως ἀπολαύω τὰ καθήκοντα εἰδόσιν, ἐπεὶ καὶ τήμερον παρὰ τῷ μαθητῇ Παμμένει δειπνῆσαι πολυτελές, ὥς φασι, δεῖπνον δυνάμενος οὐκ ἐπένευσα ἱκετεύοντι, σοὶ ὁ ἀνόητος ἐμαυτὸν φυλάττων.\nΛυκῖνοςσὺ δὲ ἡμᾶς παραλιπὼν ἄλλους εὐωχεῖς, εἰκότως· οὔπω γὰρ δύνασαι διακρίνειν τὸ βέλτιον οὐδὲ τὴν καταληπτικὴν φαντασίαν ἔχεις. ἀλλὰ οἶδα ὅθεν μοι ταῦτα, παρὰ τῶν θαυμαστῶν σου φιλοσόφων, Ζηνοθέμιδος καὶ Λαβυρίνθου, ὧν — ἀπείη δὲ ἡ Ἀδράστεια — συλλογισμῷ ἑνὶ ἀποφράξαι ἄν μοι τάχιστα δοκῶ τὰ στόματα. ἢ εἰπάτω τις αὐτῶν, τί ἐστὶ φιλοσοφία ; ἢ τὰ πρῶτα ταῦτα, τί διαφέρει σχέσις ἕξεως ; ἵνα μὴ τῶν ἀπόρων εἴπω τι, κερατίναν ἢ σωρείτην ἢ θερίζοντα λόγον. Ἀλλὰ σὺ μὲν ὄναιο αὐτῶν. ἐγὼ δὲ ὡς ἂν μόνον τὸ καλὸν ἀγαθὸν ἡγούμενος εἶναι οἴσω ῥᾳδίως τὴν ἀτιμίαν.\nΛυκῖνοςκαίτοι ὅπως μὴ ἐς ἐκείνην ἔχῃς καταφεύγειν τὴν ἀπολογίαν ὕστερον, ἐπιλαθέσθαι λέγων ἐν τοσούτῳ θορύβῳ καὶ πράγματι, δίς σε τήμερον προσηγόρευσα καὶ ἕωθεν ἐπὶ τῇ οἰκίᾳ καὶ ἐν τῷ ἀνακείῳ θύοντα ὕστερον. ταῦτα ἐγὼ τοῖς παροῦσιν ἀπολελόγημαι.\nΛυκῖνοςεἰ δὲ δείπνου ἕνεκα ὀργίζεσθαί σοι δοκῶ, τὸ κατὰ τὸν Οἰνέα ἐννόησον ὄψει γὰρ καὶ τὴν Ἄρτεμιν ἀγανακτοῦσαν, ὅτι μόνην αὐτὴν οὐ παρέλαβεν ἐκεῖνος ἐπὶ τὴν θυσίαν τοὺς ἄλλους θεοὺς ἑστιῶν. φησὶ δὲ περὶ αὐτῶν Ὅμηρος ὧδέ πως· ἢ λάθετʼ ἢ οὐκ ἐνόησεν, ἀάσατο δὲ μέγα θυμῷ· καὶ Εὐριπίδης· Καλυδὼν μὲν ἥδε γαῖα, Πελοπίας χθονὸς ἐν, ἀντιπόρθμοις, πεδίʼ ἔχουσʼ εὐδαίμονα. καὶ Σοφοκλῆς· συὸς μέγιστον χρῆμʼ ἐπʼ Οἰνέως γύαις ἀνῆκε Λητοῦς παῖς ἑκηβόλος θεά.\nΛυκῖνοςταῦτά σοι ἀπὸ πολλῶν ὀλίγα παρεθέμην, ὅπως μάθῃς οἷον ἄνδρα παραλιπὼν Δίφιλον ἑστιᾷς καὶ τὸν υἱὸν αὐτῷ παραδέδωκας, εἰκότως· ἡδὺς γάρ ἐστι τῷ μειρακίῳ καὶ πρὸς χάριν αὐτῷ σύνεστιν. εἰ δὲ μὴ αἰσχρὸν ἦν ἐμὲ λέγειν τὰ τοιαῦτα, κἄν τι προσέθηκα, ὅπερ σύ, εἰ θέλεις, παρὰ Ζωπύρου τοῦ παιδαγωγοῦ ἂν μάθοις ἀληθὲς ὄν. ἀλλʼ οὐ χρὴ ταράττειν ἐν γάμοις οὐδὲ διαβάλλειν ἄλλους, καὶ μάλιστα ἐφʼ οὕτως αἰσχραῖς αἰτίαις· καὶ γὰρ εἰ Δίφιλος ἄξιος δύο ἤδη μαθητάς μου περισπάσας, ἀλλʼ ἔγωγε φιλοσοφίας αὐτῆς ἕνεκεν σιωπήσομαι.\nΛυκῖνοςπροσέταξα δὲ τῷ οἰκέτῃ τούτῳ, ἢν διδῷς αὐτῷ μοῖράν τινα ἢ συὸς ἢ ἐλάφου ἢ σησαμοῦντος, ὡς ἐμοὶ διακομίσειεν καὶ ἀντὶ τοῦ δείπνου ἀπολογία γένοιτο, μὴ λαβεῖν, μὴ καὶ δόξωμεν ἐπὶ τούτῳ πεπομφέναι.\nΛυκῖνοςτούτων, ὦ ἑταῖρε, ἀναγινωσκομένων μεταξὺ ἱδρώς τέ μοι περιεχεῖτο ὑπʼ αἰδοῦς, καὶ τοῦτο δὴ τὸ τοῦ λόγου, χανεῖν μοι τὴν γῆν ηὐχόμην ὁρῶν τοὺς παρόντας γελῶντας ἐφʼ ἑκάστῳ καὶ μάλιστα ὅσοι ᾔδεσαν τὸν Ἑτοιμοκλέα, πολιὸν ἄνθρωπον καὶ σεμνὸν εἶναι δοκοῦντα. ἐθαύμαζον οὖν οἷος ὢν διαλάθοι αὐτοὺς ἐξαπατωμένους τῷ πώγωνι καὶ τῇ τοῦ προσώπου ἐντάσει. ὁ γὰρ Ἀρισταίνετος ἐδόκει μοι οὐκ ἀμελείᾳ παριδεῖν αὐτόν, ἀλλʼ οὔποτʼ ἂν ἐλπίσας κληθέντα ἐπινεῦσαι οὐδʼ , ἂν ἐμπαρασχεῖν ἑαυτὸν τοιούτῳ τινί· ὥστε οὐδὲ τὴν·\nΛυκῖνοςἀρχὴν;πειρᾶσθαι ἠξίου. ἐπεὶ δʼ οὖν ἐπαύσατό ποτε ὁ οἰκέτης ἀναγινώσκων, τὸ μὲν συμπόσιον ἅπαν εἰς τοὺς ἀμφὶ τὸν Ζήνωνα καὶ Δίφιλον ἀπέβλεπε δεδοικότας καὶ ὠχριῶντας καὶ τῇ ἀπορίᾳ τῶν προσώπων ἐπαληθεύοντας τὰ ὑπὸ τοῦ Ἑτοιμοκλέους κατηγορηθέντα·,· ὁ Ἀρισταίνετος δὲ ἐτετάρακτο καὶ θορύβου μεστὸς ἦν, ἐκέλευε δʼ ὅμως πίνειν ἡμᾶς καὶ ἐπειρᾶτο εὖ διατίθεσθαι τὸ γεγονὸς ὑπομειδιῶν ἅμα, καὶ τὸν οἰκέτην ἀπέπεμψεν εἰπὼν ὅτι ἐπιμελήσεται τούτων. μετʼ ὀλίγον δὲ καὶ ὁ Ζήνων ὑπεξανέστη ἀφανῶς, τοῦ παιδαγωγοῦ νεύσαντος ἀπαλλάττεσθαι ὡς κελεύσαντος τοῦ πατρός.\nΛυκῖνοςὁ Κλεόδημος δὲ καὶ πάλαι τινὸς ἀφορμῆς δεόμενος — ἐβούλετο γὰρ συμπλακῆναι τοῖς Στωϊκοῖς καὶ διερρήγνυτο οὐκ ἔχων ἀρχὴν εὔλογον — τότε οὖν τὸ ἐνδόσιμον παρασχούσης τῆς ἐπιστολῆς, τοιαῦτα, ἔφη, ἐξεργάζεται ὁ καλὸς Χρύσιππος καὶ Ζήνων ὁ θαυμαστὸς καὶ Κλεάνθης, ῥημάτια δύστηνα καὶ ἐρωτήσεις μόνον καὶ σχήματα φιλοσόφων, τὰ δʼ ἄλλα Ἑτοιμοκλεῖς οἱ πλεῖστοι· καὶ αἱ ἐπιστολαὶ ὁρᾶτε ὅπως πρεσβυτικαί, καὶ τὸ τελευταῖον Οἰνεὺς μὲν Ἀρισταίνετος, Ἑτοιμοκλῆς δὲ Ἄρτεμις. Ἡράκλεις, εὔφημα πάντα καὶ ἑορτῇ πρέποντα.\nΛυκῖνοςνὴ Δίʼ, εἶπεν ὁ Ἕρμων ὑπερκατακείμενος· ἠκηκόει γάρ, οἶμαι, ὗν τινα ἐσκευάσθαι Ἀρισταινέτῳ ἐς τὸ δεῖπνον, ὥστε οὐκ ἄκαιρον ἐδόκει μεμνῆσθαι τοῦ Καλυδωνίου. ἀλλὰ πρὸς τῆς Ἑστίας, ὦ Ἀρισταίνετε, πέμπε ὡς τάχιστα τῶν ἀπαρχῶν, μὴ καὶ φθάσῃ ὁ πρεσβύτης ὑπὸ λιμοῦ ὥσπερ ὁ Μελέαγρος ἀπομαρανθείς. καίτοι οὐδὲν ἂν πάθοι δεινὸν ἀδιάφορα γὰρ ὁ Χρύσιππος τὰ τοιαῦτα ἡγεῖτο.\nΛυκῖνοςΧρυσίππου γὰρ μέμνησθε ὑμεῖς, ἔφη ὁ Ζηνόθεμις ἐπεγείρας ἑαυτὸν καὶ,φθεγξάμενος παμμέγεθες, ἢ ἀφʼ ἑνὸς ἀνδρὸς οὐκ ἐννόμως φιλοσοφοῦντος Ἑτοιμοκλέους τοῦ γόητος μετρεῖτε τὸν Κλεάνθην καὶ Ζήνωνα σοφοὺς ἄνδρας; τίνες δὲ καὶ ὄντες ὑμεῖς ἐρεῖτε ταῦτα; οὐ σὺ μὲν τῶν Διοσκούρων ἤδη, ὦ Ἕρμων, τοὺς πλοκάμους περικέκαρκας χρυσοῦς ὄντας; καὶ δώσεις δίκην παραδοθεὶς τῷ δημίῳ. σὺ δὲ τὴν Σωστράτου γυναῖκα τοῦ μαθητοῦ ἐμοίχευες, ὦ Κλεόδημε, καὶ καταληφθεὶς τὰ αἴσχιστα ἔπαθες. οὐ σιωπήσεσθε οὖν τοιαῦτα συνεπιστάμενοι ἑαυτοῖς;ἀλλʼ οὐ μαστροπὸς ἐγὼ τῆς ἐμαυτοῦ γυναικός ἦ δʼ ὃς ὁ Κλεόδημος, ὥσπερ σύ, οὐδὲ τοῦ ξένου μαθητοῦ λαβὼν τοὐφόδιον παρακαταθήκας ἔπειτα ὤμοσα κατὰ τῆς Πολιάδος μὴ εἰληφέναι, οὐδʼ ἐπὶ τέτταρσι δραχμαῖς δανείζω, οὐδὲ ἄγχω τοὺς μαθητάς, ἢν μὴ κατὰ καιρὸν ἀποδῶσι τοὺς μισθούς. ἀλλʼ ἐκεῖνο, ἔφη ὁ Ζηνόθεμις, οὐκ ἂν ἔξαρνος γένοιο μὴ οὐχὶ φάρμακον ἀποδόσθαι Κρίτωνι ἐπὶ τὸν πατέρα.\nΛυκῖνοςκαὶ ἅμα, ἔτυχε γὰρ πίνων, ὁπόσον ἔτι λοιπὸν ἐν τῇ κύλικι, περὶ ἥμισυ σχεδόν, κατεσκέδασεν αὐτοῖν. ἀπέλαυσε δὲ καὶ ὁ Ἴων τῆς γειτονήσεως, οὐκ ἀνάξιος ὤν. ὁ μὲν οὖν Ἕρμων ἀπεξύετο ἐκ τῆς κεφαλῆς τὸν ἄκρατον προνενευκὼς καὶ τοὺς παρόντας ἐμαρτύρετο, οἷα ἐπεπόνθει. ὁ Κλεόδημος δὲ — οὐ γὰρ εἶχε κύλικα — ἐπιστραφεὶς προσέπτυσέ τε τὸν Ζηνόθεμιν καὶ τῇ ἀριστερᾷ τοῦ πώγωνος λαβόμενος ἔμελλε παίσειν κατὰ κόρρης, καὶ ἀπέκτεινεν ἂν τὸν γέροντα, εἰ μὴ Ἀρισταίνετος ἐπέσχε τὴν χεῖρα καὶ ὑπερβὰς τὸν Ζηνόθεμιν ἐς τὸ μέσον αὐτοῖν κατεκλίθη, ὡς διασταῖεν ὑπὸ διατειχίσματι αὐτῷ εἰρήνην ἄγοντες.\nΛυκῖνοςἐν ὅσῳ δὲ ταῦτʼ ἐγίνετο, ποικίλα, ὦ Φίλων, ἐγὼ πρὸς ἐμαυτὸν ἐνενόουν, οἷον τὸ πρόχειρον ἐκεῖνο, ὡς οὐδὲν ὄφελος ἦν ἄρα ἐπίστασθαι τὰ μαθήματα, εἰ μή τις καὶ τὸν βίον ῥυθμίζοι πρὸς τὸ βέλτιον ἐκείνους γοῦν περιττοὺς ὄντας ἐν τοῖς λόγοις ἑώρων γέλωτα ἐπὶ τῶν πραγμάτων ὀφλισκάνοντας. ἔπειτα εἰσῄει με, μὴ ἄρα τὸ ὑπὸ τῶν πολλῶν λεγόμενον ἀληθὲς ᾖ καὶ τὸ πεπαιδεῦσθαι ἀπάγῃ τῶν ὀρθῶν λογισμῶν τοὺς ἐς μόνα τὰ βιβλία καὶ τὰς ἐν ἐκείνοις φροντίδας ἀτενὲς ἀφορῶντας· τοσούτων γοῦν φιλοσόφων παρόντων οὐδὲ κατὰ τύχην ἕνα τινὰ ἔξω ἁμαρτήματος ἦν ἰδεῖν, ἀλλʼ οἱ μὲν ἐποίουν αἰσχρά, οἱ δʼ ἔλεγον αἰσχίω· οὐδὲ γὰρ ἐς τὸν οἶνον ἔτι ἀναφέρειν εἶχον τὰ γινόμενα λογιζόμενος οἷα ὁ Ἑτοιμοκλῆς ἄσιτος ἔτι καὶ ἄποτος ἐγεγράφει.\nΛυκῖνοςἀνέστραπτο οὖν τὸ πρᾶγμα, καὶ οἱ μὲν ἰδιῶται κοσμίως πάνυ ἑστιώμενοι οὔτε παροινοῦντες οὔτε ἀσχημονοῦντες ἐφαίνοντο, ἀλλʼ ἐγέλων μόνον καὶ κατεγίνωσκον αὐτῶν, οἶμαι, οὕς γε ἐθαύμαζον οἰόμενοί τινας εἶναι ἀπὸ τῶν σχημάτων, οἱ σοφοὶ δὲ ἠσέλγαινον καὶ ἐλοιδοροῦντο καὶ ὑπερενεπίμπλαντο καὶ ἐκεκράγεσαν καὶ εἰς χεῖρας ᾔεσαν. ὁ ʼ θαυμάσιος δὲ Ἀλκιδάμας καὶ ἐούρει ἐν τῷ μέσῳ οὐκ αἰδούμενος τὰς γυναῖκας. καὶ ἐμοὶ ἐδόκει, ὡς ἂν ἄριστά τις εἰκάσειεν, ὁμοιότατα εἶναι τὰ ἐν τῷ συμποσίῳ οἷς περὶ τῆς Ἔριδος οἱ ποιηταὶ λέγουσιν οὐ γὰρ κληθεῖσαν αὐτὴν ἐς τοῦ Πηλέως τὸν γάμον ῥῖψαι τὸ μῆλον εἰς τὸ σύνδειπνον, ἀφʼ οὗ τοσοῦτον πόλεμον ἐπʼ Ἰλίῳ γεγενῆσθαι. καὶ ὁ Ἑτοιμοκλῆς τοίνυν ἐδόκει μοι τὴν ἐπιστολὴν ἐμβαλὼν εἰς τὸ μέσον ὥσπερ τι μῆλον οὐ μείω τῆς Ἰλιάδος κακὰ ἐξεργάσασθαι.\nΛυκῖνοςοὐ γὰρ ἐπαύσαντο οἱ ἀμφὶ τὸν Ζηνόθεμιν καὶ Κλεόδημον φιλονεικοῦντες, ἐπεὶ μέσος αὐτῶν ὁ Ἀρισταίνετος ἐγένετο· ἀλλά, νῦν μέν, ἔφη ὁ Κλεόδημος, ἱκανόν, εἰ ἐλεγχθείητε ἀμαθεῖς ὄντες, αὔριον δὲ ἀμυνοῦμαι ὑμᾶς ὅντινα καὶ χρὴ τρόπον· ἀπόκριναί μοι οὖν, ὦ Ζηνόθεμι, ἢ σὺ ἢ ὁ κοσμιώτατος Δίφιλος, καθʼ ὅ τι ἀδιάφορον εἶναι λέγοντες τῶν χρημάτων τὴν κτῆσιν οὐδὲν ἀλλʼ ἢ τοῦτο ἐξ ἁπάντων σκοπεῖτε ὡς πλείω κτήσεσθε καὶ διὰ τοῦτο ἀμφὶ τοὺς πλουσίους ἀεὶ ἔχετε καὶ δανείζετε καὶ τοκογλυφεῖτε καὶ ἐπὶ μισθῷ παιδεύετε, πάλιν τε αὖ τὴν ἡδονὴν μισοῦντες καὶ τῶν Ἐπικουρείων κατηγοροῦντες αὐτοὶ τὰ αἴσχιστα ἡδονῆς ἕνεκα ποιεῖτε καὶ πάσχετε, ἀγανακτοῦντες εἴ τις μὴ καλέσειεν ἐπὶ δεῖπνον εἰ δὲ καὶ κληθείητε τοσαῦτα, μὲν ἐσθίοντες, τοσαῦτα δὲ τοῖς οἰκέταις ἐπιδιδόντες — καὶ ἅμα λέγων τὴν ὀθόνην περισπᾶν ἐπεχείρει, ἣν ὁ παῖς εἶχε τοῦ Ζηνοθέμιδος, μεστὴν οὖσαν παντοδαπῶν κρεῶν, καὶ ἔμελλε λύσας ἀπορρίπτειν αὐτὰ εἰς τὸ ἔδαφος, ἀλλʼ ὁ\nΛυκῖνοςπαῖς οὐκ ἀνῆκε καρτερῶς ἀντεχόμενος. καὶ ὁ Ἕρμων, εὖ γε, ἔφη, ὦ Κλεόδημε, εἰπάτωσαν οὗτινος ἕνεκα ἡδονῆς κατηγοροῦσιν αὐτοὶ ἥδεσθαι ὑπὲρ τοὺς ἄλλους ἀξιοῦντες. οὔκ, ἀλλὰ σύ, ἦ δʼ ὃς ὁ Ζηνόθεμις, εἰπέ, ὦ Κλεόδημε, καθʼ ὅ τι οὐκ ἀδιάφορον ἡγῇ τὸν πλοῦτον. οὐ μὲν οὖν, ἀλλὰ σύ. καὶ ἐπὶ πολὺ τοῦτο ἦν, ἄχρι δὴ ὁ Ἴων προκύψας ἐς τὸ ἐμφανέστερον, παύσασθε, ἔφη· ἐγὼ δέ, εἰ δοκεῖ, λόγων ἀφορμὰς ὑμῖν ἀξίων τῆς παρούσης ἑορτῆς καταθήσω ἐς τὸ μέσον ὑμεῖς δὲ ἀφιλονείκως ἐρεῖτε καὶ ἀκούσεσθε ὥσπερ ἀμέλει καὶ παρὰ τῷ ἡμετέρῳ Πλάτωνι ἐν λόγοις ἡ πλείστη διατριβὴ ἐγένετο. πάντες ἐπῄνεσαν οἱ παρόντες, καὶ μάλιστα οἱ ἀμφὶ τὸν Ἀρισταίνετὸν τε καὶ Εὔκριτον, ἀπαλλάξεσθαι τῆς ἀηδίας οὕτω γοῦν ἐλπίσαντες. καὶ μετῆλθέ τε ὁ Ἀρισταίνετος ἐπὶ τὸν αὑτοῦ τόπον εἰρήνην γεγενῆσθαι ἐλπίσας,\nΛυκῖνοςκαὶ ἅμα εἰσεκεκόμιστο ἡμῖν τὸ ἐντελὲς ὀνομαζόμενον δεῖπνον, μία ὄρνις ἑκάστῳ καὶ κρέας ὑὸς καὶ λαγῷα καὶ ἰχθὺς ἐκ ταγήνου καὶ σησαμοῦντες καὶ ὅσα ἐντραγεῖν, καὶ ἐξῆν ἀποφέρεσθαι ταῦτα. προὔκειτο·δὲ οὐχ ἓν ἑκάστῳ πινάκιον, ἀλλʼ Ἀρισταινέτῳ μὲν καὶ Εὐκρίτῳ ἐπὶ μιᾶς τραπέζης κοινόν, καὶ τὰ παρʼ αὑτῷ ἑκάτερον ἐχρῆν λαβεῖν Ζηνοθέμιδι δὲ τῷ Στωϊκῷ καὶ Ἕρμωνι τῷ Ἐπικουρείῳ ὁμοίως κοινὸν καὶ τούτοις· εἶτα ἑξῆς Κλεοδήμῳ καὶ Ἴωνι, μεθʼ οὓς τῷ νυμφίῳ καὶ ἐμοί, τῷ Διφίλῳ δὲ τὰ ἀμφοῖν, ὁ γὰρ Ζήνων ʼ ἀπεληλύθει. καὶ μέμνησό μοι τούτων, ὦ Φίλων, διότι δὴ ἐστί τι ἐν αὐτοῖς χρήσιμον ἐς τὸν λόγον.\nΦίλων μεμνήσομαι δή.\nΛυκῖνος ὁ τοίνυν Ἴων, πρῶτος οὖν ἄρχομαι ἔφη, εἰ δοκεῖ. καὶ μικρὸν ἐπισχών, ἐχρῆν μὲν ἴσως, ἔφη, τοιούτων ἀνδρῶν παρόντων περὶ ἰδεῶν τε καὶ ἀσωμάτων εἰπεῖν καὶ ψυχῆς ἀθανασίας· ἵνα δὲ μὴ ἀντιλέγωσί μοι ὁπόσοι μὴ κατὰ ταὐτὰ φιλοσοφοῦσι, περὶ γάμων ἐρῶ τὰ εἰκότα. τὸ μὲν οὖν ἄριστον ἦν μὴ δεῖσθαι γάμων, ἀλλὰ - πειθομένους Πλάτωνι καὶ Σωκράτει παιδεραστεῖν μόνοι γοῦν οἱ τοιοῦτοι ἀποτελεσθεῖεν ἂν πρὸς ἀρετήν· εἰ δὲ δεῖ καὶ γυναικείου γάμου, κατὰ τὰ Πλάτωνι δοκοῦντα κοινὰς εἶναι ἐχρῆν τὰς γυναῖκας, ὡς ἔξω ζήλου εἴημεν.\nΛυκῖνοςγέλως ἐπὶ τούτοις ἐγένετο ὡς οὐκ ἐν καιρῷ λεγομένοις. Διονυσόδωρος δέ, παῦσαι, ἔφη, βαρβαρικὰ ἡμῖν ᾅδων, ποῦ γὰρ ἂν εὑρίσκοιμεν τὸν ζῆλον ἐπὶ τούτου καὶ παρὰ τίνι; καὶ σὺ γὰρ φθέγγῃ, κάθαρμα; εἶπεν ὁ Ἴων, καὶ Διονυσόδωρος ἀντελοιδορεῖτο τὰ εἰκότα. ἀλλʼ ὁ γραμματικὸς Ἱστιαῖος ὁ βέλτιστος, παύσασθε, ἔφη· ἐγὼ γὰρ ὑμῖν ἐπιθαλάμιον ἀναγνώσομαι. καὶ ἀρξάμενος ἀνεγίνωσκεν.\nΛυκῖνοςἦν γὰρ ταῦτα, εἴ γε μέμνημαι, τὰ ἐλεγεῖα· ἢ οἵη ποτʼ ἄρʼ ἥγʼ Ἀρισταινέτου ἐν μεγάροισι δῖα Κλεανθὶς ἄνασσʼ ἐτρέφετʼ ἐνδυκέως, προὔχουσʼ ἀλλάων πασάων παρθενικάων, κρέσσων τῆς Κυθέρης ἠδʼ ἅμα τῆς Ἑλένης. νυμφίε, καὶ σὺ δὲ χαῖρε, κρατερῶν κράτιστε ἐφήβων, κρέσσων Νιρῆος καὶ Θέτιδος παϊδός. ἄμμες δʼ αὖθʼ ὑμῖν τοῦτον θαλαμήϊον ὕμνον ξυνὸν ἐπʼ ἀμφοτέροις πολλάκις ᾀσόμεθα.\nΛυκῖνοςγέλωτος οὖν ἐπὶ τούτοις, ὡς τὸ εἰκός, γενομένου ἀνελέσθαι ἤδη τὰ παρακείμενα ἔδει, καὶ ἀνείλοντο οἱ περὶ τὸν Ἀρισταίνετον καὶ Εὔκριτον τὴν πρὸ αὑτοῦ ἑκάτερος κἀγὼ τἀμὰ καὶ ὁ Χαιρέας ὅσα ἐκείνῳ ἔκειτο καὶ Ἴων ὁμοίως καὶ ὁ Κλεόδημος. ὁ δὲ Δίφιλος ἠξίου καὶ τὰ τῷ Ζήνωνι δὴ ἀπόντι παραδοθέντα φέρεσθαι καὶ ἔλεγε μόνῳ παρατεθῆναι οἱ αὐτὰ καὶ πρὸς τοὺς διακόνους ἐμάχετο, καὶ ἀντέσπων τῆς ὄρνιθος ἐπειλημμένοι ὥσπερ τὸν Πατρόκλου νεκρὸν ἀνθέλκοντες, καὶ τέλος ἐνικήθη καὶ ἀφῆκε πολὺν γέλωτα παρασχὼν τοῖς συμπόταις, καὶ μάλιστα ἐπεὶ ἠγανάκτει μετὰ τοῦτο ὡς ἂν τὰ μέγιστα ἠδικημένος.\nΛυκῖνοςοἱ δʼ ἀμφὶ τὸν Ἕρμωνα καὶ Ζηνόθεμιν ἅμα κατέκειντο, ὥσπερ εἴρηται, ὁ μὲν ὑπεράνω ὁ Ζηνόθεμις, ὁ δʼ ὑπʼ αὐτόν παρέκειτο δʼ αὐτοῖς τὰ μὲν ἄλλα πάντα ἴσα, καὶ ἀνείλοντο εἰρηνικῶς·̆ ἡ δὲ ὄρνις ἡ πρὸ τοῦ Ἕρμωνος πιμελεστέρα, οὕτως, οἶμαι, τυχόν. ἔδει δὲ καὶ ταύτας ἀναιρεῖσθαι τὴν ἑαυτοῦ ἑκάτερον. ἐν τούτῳ τοίνυν ὁ Ζηνόθεμις — καί μοι, ὦ Φίλων, πάνυ πρόσεχε τὸν νοῦν, ὁμοῦ γάρ ἐσμεν ἤδη τῷ κεφαλαίῳ τῶν πραχθέντων — ὁ δὲ Ζηνόθεμις, φημί, τὴν παρʼ αὑτῷ ἀφεὶς τὴν πρὸ τοῦ Ἕρμωνος ἀνείλετο πιοτέραν, ὡς ἔφην, οὖσαν ὁ δʼ ἀντεπελάβετο καὶ οὐκ εἴα πλεονεκτεῖν. βοὴ τὸ ἐπὶ τούτοις, καὶ συμπεσόντες ἔπαιον ἀλλήλους ταῖς ὄρνισιν αὐταῖς ἐς τὰ πρόσωπα, καὶ τῶν πωγώνων ἐπειλημμένοι ἐπεκαλοῦντο βοηθεῖν, ὁ . μὲν τὸν Κλεόδημον ὁ Ἕρμων, ὁ δὲ Ζηνόθεμις Ἀλκιδάμαντα καὶ Δίφιλον, καὶ συνίσταντο οἱ μὲν ὡς τοῦτον, οἱ δʼ ὡς ἐκεῖνον πλὴν μόνου τοῦ Ἴωνος·\nΛυκῖνοςἐκεῖνος δὲ μέσον ἑαυτὸν ἐφύλαττεν. οἱ δʼ ἐμάχοντο συμπλακέντες, καὶ ὁ μὲν Ζηνόθεμις σκύφον ἀράμενος ἀπὸ τῆς τραπέζης κείμενον πρὸ τοῦ Ἀρισταινέτου ῥίπτει ἐπὶ τὸν Ἕρμωνα, κἀκείνου μὲν ἅμαρτε, παραὶ δʼ οἱ ἐτράπετʼ ἄλλῃ, διεῖλε δὲ τοῦ νυμφίου τὸ κρανίον ἐς δύο χρηστῷ μάλα καὶ βαθεῖ τῷ τραύματι. βοὴ οὖν παρὰ τῶν γυναικῶν ἐγένετο καὶ κατεπήδησαν ἐς τὸ μεταίχμιον αἱ πολλαί, καὶ μάλιστα ἡ μήτηρ τοῦ μειρακίου, ἐπεὶ τὸ αἷμα εἶδε·. καὶ ἡ νύμφη δὲ ἀνεπήδησε φοβηθεῖσα περὶ αὐτοῦ. ἐν τοσούτῳ δὲ ὁ Ἀλκιδάμας ἠρίστευσε τῷ Ζηνοθέμιδι συμμαχῶν, καὶ πατάξας τῇ βακτηρίᾳ τοῦ Κλεοδήμου μὲν τὸ κρανίον, τοῦ Ἕρμωνος δὲ τὴν σιαγόνα ἐπέτριψε καὶ τῶν οἰκετῶν ἐνίους βοηθεῖν αὐτοῖς ἐπιχειροῦντας κατέτρωσεν οὐ μὴν ἀπετράποντο ἐκεῖνοι, ἀλλʼ ὁ μὲν Κλεόδημος ὀρθῷ τῷ δακτύλῳ τὸν ὀφθαλμὸν τοῦ Ζηνοθέμιδος ἐξώρυττε καὶ τὴν ῥῖνα προσφὺς ἀπέτραγεν, ὁ δὲ Ἕρμων τὸν Δίφιλον ἐπὶ ξυμμαχίαν ἥκοντα τοῦ Ζηνοθέμιδος ἀφῆκεν ἐπὶ κεφαλὴν ἀπὸ τοῦ κλιντῆρος.\nΛυκῖνοςἐτρώθη δὲ καὶ Ἱστιαῖος ὁ γραμματικὸς διαλύειν αὐτοὺς ἐπιχειρῶν, λάξ, οἶμαι, εἰς τοὺς ὀδόντας ὑπὸ τοῦ Κλεοδήμου Δίφιλον εἶναι οἰηθέντος. ἔκειτο γοῦν ὁ ἄθλιος κατὰ τὸν αὑτοῦ Ὅμηρον αἷμʼ ἐμέων. πλὴν ταραχῆς γε καὶ δακρύων μεστὰ ἦν πάντα. καὶ αἱ μὲν γυναῖκες ἐκώκυον τῷ Χαιρέᾳ περιχυθεῖσαι, οἱ δὲ ἄλλοι κατέπαυον. μέγιστον δὲ ἦν ἁπάντων κακῶν ὁ Ἀλκιδάμας, ἐπεὶ ἅπαξ τὸ καθʼ αὑτὸν ἐτρέψατο, παίων τὸν προστυχόντα· καὶ πολλοὶ ἄν, εὖ ἴσθι, ἔπεσον εἰ μὴ κατέαξε τὴν βακτηρίαν. ἐγὼ δὲ παρὰ τὸν τοῖχον ὀρθὸς ἐφεστὼς ἑώρων ἕκαστα οὐκ ἀναμιγνὺς ἑαυτὸν ὑπὸ τοῦ Ἱστιαίου διδαχθείς, ὡς ἔστιν ἐπισφαλὲς διαλύειν τὰ τοιαῦτα. Λαπίθας οὖν καὶ Κενταύρους εἶπες ἄν, εἰ εἶδες τραπέζας ἀνατρεπομένας καὶ αἷμα ἐκκεχυμένον καὶ σκύφους ῥιπτομένους.\nΛυκῖνοςτέλος δὲ ὁ Ἀλκιδάμας ἀνατρέψας τὸ λυχνίον σκότος μέγα ἐποίησε, καὶ τὸ πρᾶγμα, ὡς τὸ εἰκός, μακρῷ χαλεπώτερον ἐγεγένητο· καὶ γὰρ οὐ ῥᾳδίως εὐπόρησαν φωτὸς ἄλλου, ἀλλὰ πολλὰ ἐπράχθη καὶ δεινὰ ἐν τῷ σκότῳ. καὶ ἐπεὶ παρῆν τις λύχνον ποτὲ κομίζων, κατελήφθη Ἀλκιδάμας μὲν τὴν αὐλητρίδα ἀπογυμνῶν καὶ πρὸς βίαν συνενεχθῆναι αὐτῇ σπουδάζων, Διονυσόδωρος δὲ ἄλλο τι γελοῖον ἐφωράθη πεποιηκώς· σκύφος γὰρ ἐξέπεσεν ἐκ τοῦ κόλπου ἐξαναστάντος αὐτοῦ. εἶτʼ ἀπολογούμενος Ἴωνα ἔφη ἀνελόμενον ἐν τῇ ταραχῇ δοῦναι αὐτῷ, ὅπως μὴ ἀπόλοιτο, καὶ ὁ Ἴων κηδεμονικῶς ἔλεγε τοῦτο πεποιηκέναι,\nΛυκῖνοςἐπὶ τούτοις διελύθη τὸ συμπόσιον τελευτῆσαν ἐκ τῶν δακρύων αὖθις ἐς γέλωτα ἐπὶ τῷ Ἀλκιδάμαντι καὶ Διονυσοδώρῳ καὶ Ἴωνι. καὶ οἵ τε τραυματίαι φοράδην ἐξεκομίζοντο πονηρῶς ἔχοντες, καὶ μάλιστα ὁ πρεσβύτης ὁ Ζηνόθεμις ἀμφοτέραις τῇ μὲν τῆς ῥινός, τῇ δὲ τοῦ ὀφθαλμοῦ ἐπειλημμένος, βοῶν ἀπόλλυσθαι ὑπʼ ἀλγηδόνων, ὥστε καὶ τὸν Ἕρμωνα καίπερ ἐν κακοῖς ὄντα — δύο γὰρ ὀδόντας ἐξεκέκοπτο — ἀντιμαρτύρεσθαι λέγοντα, Μέμνησο μέντοι, ὦ Ζηνόθεμι, ὡς οὐκ ἀδιάφορον ἡγῇ τὸν πόνον καὶ ὁ νυμφίος δὲ ἀκεσαμένου τὸ τραῦμα τοῦ Διονίκου ἀπήγετο ἐς τὴν οἰκίαν ταινίαις κατειλημένος τὴν κεφαλήν, ἐπὶ τὸ ζεῦγος ἀνατεθεὶς ἐφʼ οὗ τὴν νύμφην ἀπάξειν ἔμελλε, πικροὺς ὁ ἄθλιος τοὺς γάμους ἑορτάσας· καὶ τῶν ἄλλων δὲ ὁ Διόνικος ἐπεμελεῖτο δὴ τὰ δυνατά, καὶ καθευδήσοντες ἀπήγοντο ἐμοῦντες οἱ πολλοὶ ἐν ταῖς ὁδοῖς. ὁ μέντοι Ἀλκιδάμας αὐτοῦ ἔμεινεν οὐ γὰρ ἠδυνήθησαν ἐκβαλεῖν τὸν ἄνδρα, ἐπεὶ ἅπαξ καταβαλὼν ἑαυτὸν ἐπὶ τῆς κλίνης πλαγίως ἐκάθευδε.\nΛυκῖνοςτοῦτό σοι τέλος, ὦ καλὲ Φίλων, ἐγένετο τοῦ συμποσίου, ἢ ἄμεινον τὸ τραγικὸν ἐκεῖνο ἐπειπεῖν, πολλαὶ μορφαὶ τῶν δαιμονίων, πολλὰ δʼ ἀέλπτως κραίνουσι θεοί, καὶ τὰ δοκηθέντʼ οὐκ ἐτελέσθη· ἀπροσδόκητα γὰρ ὡς ἀληθῶς ἀπέβη καὶ ταῦτα. ἐκεῖνό γε μὴν μεμάθηκα ἤδη, ὡς οὐκ ἀσφαλὲς ἄπρακτον ὄντα συνεστιᾶσθαι τοιούτοις σοφοῖς.\n","locs":[{"loc":"urn:cts:greekLit:tlg0062.tlg015:1","start":0,"length":718},{"loc":"urn:cts:greekLit:tlg0062.tlg015:2","start":718,"length":615},{"loc":"urn:cts:greekLit:tlg0062.tlg015:3","start":1333,"length":647},{"loc":"urn:cts:greekLit:tlg0062.tlg015:4","start":1980,"length":702},{"loc":"urn:cts:greekLit:tlg0062.tlg015:5","start":2682,"length":571},{"loc":"urn:cts:greekLit:tlg0062.tlg015:6","start":3253,"length":678},{"loc":"urn:cts:greekLit:tlg0062.tlg015:7","start":3931,"length":389},{"loc":"urn:cts:greekLit:tlg0062.tlg015:8","start":4320,"length":284},{"loc":"urn:cts:greekLit:tlg0062.tlg015:9","start":4604,"length":911},{"loc":"urn:cts:greekLit:tlg0062.tlg015:10","start":5515,"length":434},{"loc":"urn:cts:greekLit:tlg0062.tlg015:11","start":5949,"length":562},{"loc":"urn:cts:greekLit:tlg0062.tlg015:12","start":6511,"length":565},{"loc":"urn:cts:greekLit:tlg0062.tlg015:13","start":7076,"length":673},{"loc":"urn:cts:greekLit:tlg0062.tlg015:14","start":7749,"length":683},{"loc":"urn:cts:greekLit:tlg0062.tlg015:15","start":8432,"length":1324},{"loc":"urn:cts:greekLit:tlg0062.tlg015:16","start":9756,"length":863},{"loc":"urn:cts:greekLit:tlg0062.tlg015:17","start":10619,"length":553},{"loc":"urn:cts:greekLit:tlg0062.tlg015:18","start":11172,"length":501},{"loc":"urn:cts:greekLit:tlg0062.tlg015:19","start":11673,"length":693},{"loc":"urn:cts:greekLit:tlg0062.tlg015:20","start":12366,"length":1133},{"loc":"urn:cts:greekLit:tlg0062.tlg015:21","start":13499,"length":346},{"loc":"urn:cts:greekLit:tlg0062.tlg015:22","start":13845,"length":876},{"loc":"urn:cts:greekLit:tlg0062.tlg015:23","start":14721,"length":557},{"loc":"urn:cts:greekLit:tlg0062.tlg015:24","start":15278,"length":246},{"loc":"urn:cts:greekLit:tlg0062.tlg015:25","start":15524,"length":450},{"loc":"urn:cts:greekLit:tlg0062.tlg015:26","start":15974,"length":518},{"loc":"urn:cts:greekLit:tlg0062.tlg015:27","start":16492,"length":202},{"loc":"urn:cts:greekLit:tlg0062.tlg015:28","start":16694,"length":509},{"loc":"urn:cts:greekLit:tlg0062.tlg015:29","start":17203,"length":558},{"loc":"urn:cts:greekLit:tlg0062.tlg015:30","start":17761,"length":511},{"loc":"urn:cts:greekLit:tlg0062.tlg015:31","start":18272,"length":370},{"loc":"urn:cts:greekLit:tlg0062.tlg015:32","start":18642,"length":896},{"loc":"urn:cts:greekLit:tlg0062.tlg015:33","start":19538,"length":589},{"loc":"urn:cts:greekLit:tlg0062.tlg015:34","start":20127,"length":716},{"loc":"urn:cts:greekLit:tlg0062.tlg015:35","start":20843,"length":775},{"loc":"urn:cts:greekLit:tlg0062.tlg015:36","start":21618,"length":924},{"loc":"urn:cts:greekLit:tlg0062.tlg015:37","start":22542,"length":775},{"loc":"urn:cts:greekLit:tlg0062.tlg015:38","start":23317,"length":615},{"loc":"urn:cts:greekLit:tlg0062.tlg015:39","start":23932,"length":519},{"loc":"urn:cts:greekLit:tlg0062.tlg015:40","start":24451,"length":376},{"loc":"urn:cts:greekLit:tlg0062.tlg015:41","start":24827,"length":377},{"loc":"urn:cts:greekLit:tlg0062.tlg015:42","start":25204,"length":585},{"loc":"urn:cts:greekLit:tlg0062.tlg015:43","start":25789,"length":838},{"loc":"urn:cts:greekLit:tlg0062.tlg015:44","start":26627,"length":926},{"loc":"urn:cts:greekLit:tlg0062.tlg015:45","start":27553,"length":730},{"loc":"urn:cts:greekLit:tlg0062.tlg015:46","start":28283,"length":576},{"loc":"urn:cts:greekLit:tlg0062.tlg015:47","start":28859,"length":922},{"loc":"urn:cts:greekLit:tlg0062.tlg015:48","start":29781,"length":324}]}
{"id":"urn:cts:greekLit:tlg0062.tlg016.1st1K-grc1","text":"ΧΑΡΩΝ1 Εἶεν, ὦ Κλωθοῖ, τὸ μὲν σκάφος τοῦτο ἡμῖν\nπάλαι εὐτρεπὲς καὶ πρὸς ἀναγωγὴν εὖ μάλα\nπαρεσκευασμένον· ὅ τε γὰρ ἄντλος ἐκκέχυται καὶ\nὁ ἱστὸς ὤρθωται καὶ ἡ ὀθόνη παρακέκρουσται καὶ\nτῶν κωπῶν ἑκάστη τετρόπωται, κωλύει τε οὐδέν,\nὅσον ἐπʼ ἐμοί, τὸ ἀγκύριον ἀνασπάσαντας ἀποπλεῖν.\nὁ δὲ Ἑρμῆς βραδύνει, πάλαι παρεῖναι\nδέον· κενὸν γοῦν ἐπιβατῶν, ὡς ὁρᾷς, ἔστι τὸ\nπορθμεῖον τρὶς ἤδη τήμερον ἀναπεπλευκέναι δυνάμενον·\nκαὶ σχεδὸν ἀμφὶ βουλυτόν ἐστιν, ἡμεῖς\nδὲ οὐδέπω οὐδὲ ὀβολὸν ἐμπεπολήκαμεν. εἶτα\nὁ Πλούτων εὖ οἶδα ὅτι ἐμὲ ῥᾳθυμεῖν ἐν τούτοις\nὑπολήψεται, καὶ ταῦτα, παῤ ἄλλῳ οὔσης τῆς\nαἰτίας. ὁ δὲ καλὸς ἡμῖν κἀγαθὸς νεκροπομπὸς\nὥσπερ τις ἄλλος καὶ αὐτὸς ἄνω τὸ τῆς Λήθης\nὕδωρ πεπωκὼς ἀναστρέψται πρὸς ἡμᾶς ἐπιλέλησται,\nκαὶ ἤτοι παλαίει μετὰ τῶν ἐφήβων ἢ κιθαρίθζει\nἢ λόγους τινὰς διεξέρχεται ἐπιδεικνύμενος\nτὸν λῆρον τὸν αὑτοῦ, ἢ τάχα που καὶ κλωπεύει\nὁ γεννάδας παρελθών· μία γὰρ αὐτοῦ καὶ αὕτη\n\n\nτῶν τεχνῶν. ὁ δ᾿ οὖν ἐλευθεριάζει πρὸς ἡμᾶς,\nκαὶ ταῦτα ἐξ ἡμισείας ἡμέτερος ὤν.\nΚΛΩΘΩ2 Τί δὲ οἶδας, ὦ Χάρων, εἴ τις ἀσχολία προσέπεσεν\nαὐτῷ, τοῦ Διὸς ἐπὶ πλέον δεηθέντος ἀποχρήσασθαι\nπρὸς τὰ ἄνω πράγματα; δεσπότης δὲ\nκἀκεῖνός ἐστιν.\nΧΛΩΘΩἈλλ᾿ οὐχ ὤστε, ὦ Κλωθοῖ, πέρα τοῦ μέτρου\nδεσπόζειν κοινοῦ κτήματος, ἐπεὶ οὐδὲ ἡμεῖς ποτε\nαὐτόν, ἀπιέναι δέον, κατεσχήκαμεν. ἀλλʼ ἐγὼ\nοἶδα τὴν αἰτίαν· παῤ ἡμῖν μὲν γὰρ ἀσφόδελος\nμόνον καὶ χοαὶ καὶ πόπανα καὶ ἐναγίσματα, τὰ\nδʼ ἄλλα ζόφος καὶ ὁμίχλη καὶ σκότος, ἐν δὲ τῷ\nοὐρανῷ φαιδρὰ πάντα καὶ ἥ τε ἀμβροσία πολλὴ\nκαὶ τὸ νέκταρ ἄφθονον· ὥστε ἥδιον παῤ ἐκείνοις\nβραδύνειν ἔοικε. καὶ παῤ ἡμῶν μὲν ἀνίπταται\nκαθάπερ ἐκ δεσμωτηρίου τινὸς ἀποδιδράσκων·\nἐπειδὰν δὲ καιρὸς κατιέναι, σχολῇ καὶ βάδην\nμόγις ποτὲ κατέρχεται.\nΚΛΩΘΩ3 Μηκέτι χαλέπαινε, ὦ Χάρων· πλησίον γὰρ\nαὐτὸς οὗτος, ὡς ὁρᾷς, πολούς τινας ἡμῖν ἄγων,\nμᾶλλον δὲ ὥσπερ τι αἰπόλιον ἀθρόους αὐτοὺς τῇ\nῥάβδῳ σοβῶν. ἀλλὰ τί τοῦτο; δεδεμένον τινὰ ἐν\nαὐτοῖς καὶ ἄλλον γελῶντα ὁρῶ, ἕνα δέ τινα καὶ\nπήραν ἐξημμένον καὶ ξύλον ἐν τῇ χειρὶ ἔχοντα,\nδριμὺ ἐνορῶντα καὶ τοὺς ἄλλους ἐπισπεύδοντα.\nοὐχ ὁρᾷς δὲ καὶ τὸν Ἑρμῆν αὐτὸν ἱδρῶτι ῥεόμενον\nκαὶ τὼ πόδε κεκονιμένον καὶ πνευστιῶντα; μεστὸν\n\n\nγοῦν ἄσθματος αὐτῷ τὸ στόμα. τί ταῦτα, ὦ\nἙρμῆ; τίς ἡ σπουδή; τεταραγμένῳ γὰρ ἡμῖν\nἔοικας.\nΕΡΜΗΣΤί δ᾿ ἄλλο, ὦ Κλωθοῖ, ἢ τουτονὶ τὸν ἀλιτήριον\nἀποδράντα μεταδιώκων ὀλίγου δεῖν λιπόνεως ὑμῖν\nτήμερον ἐγενόμην;\nΚΛΩΘΩΤίς δʼ ἐστίν; ἢ τί βουλόμενος ἀπεδίδρασκε;\nΕΡΜΗΣΤουτὶ μὲν πρόδηλον, ὅτι ζῆν μᾶλλον ἐβούλετο.\nἔστι δὲ βασιλεύς τις ἢ τύραννος, ἀπὸ γοῦν τῶν\nὀδυρμῶν καὶ ὦν ἀνακωκύει, πολλῆς τινος εὐδαιμονίας\nἐστερῆσθαι λέγων.\nΚΛΩΘΩΕἶθ᾿ ὁ μάταιος ἀπεδίδρασκεν, ὡς ἐπιβιῶναι δυνάμενος,\nἐπιλελοιπότος ἤδη τοῦ ἐπικεκλωσμένου\nαὐτῷ νήματος;\nΕΡΜΗΣ4 Ἀπεδίδρασκε, λέγεις; εἰ γὰρ μὴ ὁ γενναιότατος\nοὖτος, ὁ τὸ ξύλον, συνήργησέ μοι καὶ συλλαβόντες\nαὐτὸν ἐδήσαμεν, κἂν ᾤχετο ἡμᾶς ἀποφυγών·\nἀφʼ οὗ γάρ μοι παρέδωκεν αὐτὸν ἡ Ἄτροπος,\nπαῤ ὅλην τὴν ὁδὸν ἀντέτεινε καὶ ἀντέσπα, καὶ\nτὼ πόδε ἀντερείδων πρὸς τὸ ἔδαφος οὐ παντελῶς\nεὐάγωγος ἦν· ἐνίοτε δὲ καὶ ἱκέτευε καὶ κατελιπάρει,\nἀφεθῆναι πρὸς ὀλίγον ἀξιῶν καὶ πολλὰ\nδώσειν ὑπισχνούμενος. ἐγὼ δέ, ὥσπερ εἰκός, οὐκ\nανίειν ὁρῶν ἀδυνάτων ἐφιέμενον. ἐπεὶ δὲ κατʼ\nαὐτὸ ἤδη τὸ στόμιον ἦμεν, ἐμοῦ τοὺς νεκρούς, ὡς\n\n\nἔθος, ἀπαριθμοῦντος τῷ Λἰακῷ κἀκείνου λογιζομένου\nαὐτοὺς πρὸς τὸ παρὰ τῆς σῆς ἀδελφῆς\nπεμφθὲν αὐτῷ σύμβολον, λαθὼν οὐκ οἶδ᾿ ὅπως ὁ\nτρισκατάρατος ἀπιὼν ᾤχετο, ἐνέδει οὖν νεκρὸς\nεἷς τῷ λογισμῷ, καὶ ὁ Αἰακὸς ἀνατείνας τὰς\nὀφρῦς, “Μὴ ἐπὶ πάντων, ὦ Ἑρμῆ,” φησί, “χρῶ\nτῇ κλεπτικῇ, ἅλις σοι αἱ ἐν οὐρανᾣ παιδιαί· τὰ\nνεκρῶν δὲ ἀκριβῆ καὶ οὐδαμῶς λαθεῖν δυνάμενα.\nτέτταρας, ὡς ὁρᾷς, πρὸς τοῖς χιλίοις ἔχει τὸ\nσύμβολον ἐγκεχαραγμένους, σὺ δέ μοι παῤ ἕνα\nἥκεις ἄγων, εἰ μὴ τοῦτο φής, ὡς παραλελόγισταί\nσε ἡ Ἄτροπος.” ἐγὼ δὲ ἐρυθριάσας πρὸς τὸν\nλόγον ταχέως ὑπεμνήσθην τῶν κατὰ τὴν ὁδόν,\nκἀπειδὴ περιβλέπων οὐδαμοῦ τοῦτον εἶδον, συνεὶς\nτὴν ἀπόδρασιν ἐδίωκον ὡς εἶχον τάχους κατὰ τὴν\nἄγουσαν πρὸς τὸ φῶς· εἵπετο δὲ αὐθαίρετός μοι\nὁ βέλτιστος οὗτος, καὶ ὥσπερ ἀπὸ ὕσπληγγος\nθέοντες καταλαμβάνομεν αὐτὸν ἤδη ἐν Ταινάρῳ·\nπαρὰ τοσοῦτον ἦλθε διαφυγεῖν.\nΚΛΩΘΩ5 Ἡμεῖς δέ, ὧ Χάρων, ὀλιγωρίαν ἢδη τοῦ Ἑρμοῦ\nκατεγινώσκομεν.\nΧΑΡΩΝΤί οὖν ἔτι διαμέλλομεν ὡς οὐχ ἱκανῆς ἡμῖν\nγεγενημένης διατριβῆς;\nΚΛΩΘΩΕὖ λέγεις· ἐμβαινέτωσαν. ἐγὼ δὲ προχειρισαμένη\nτὸ βιβλίον καὶ παρὰ τὴν ἀποβάθραν καθεζομένη,\n\n\nὡς ἔθος, ἐπιβαίνοντα ἕκαστον αὐτῶν διαγνώσομαι,\nτίς καὶ πόθεν καὶ ὅντινα τεθνεὼς τὸν\nτρόπον· σὺ δὲ παραλαμβάνων στοίβαζε καὶ\nσυντίθει· σὺ δέ, ὧ Ἑρμῆ, τὰ νεογνὰ ταυτὶ πρῶτα\nἐμβαλοῦ· τί γὰρ ἂν καὶ ἀποκρίναιντό μοι;\nΕΡΜΗΣἸδού σοι, ὦ πορθμεῦ, τὸν ἀριθμὸν οὗτοι τριακόσιοι\nμετὰ τῶν ἐκτιθεμένων.\nΧΑΡΩΝΒαβαὶ τῆς εὐαγρίας. ὀμφακίας ἡμῖν νεκροὺς\nἥκεις ἄγων.\nΕΡΜΗΣΒούλει, ὦ Κλωθοῖ, τοὺς ἀκλαύστους ἐπὶ τούτοις\nἐμβιβασώμεθα;\nΚΛΩΘΩMΤοὺς γέροντας λέγεις; οὕτω ποίει. τί γάρ\nμε δεῖ πράγματα ἔχειν τὰ πρὸ Εὐκλείδου νῦν\nἐξετάζουσαν; οἱ ὑπὲρ ἑξήκοντα ὑμεῖς πάριτε ἤδη.\nτί τοῦτο; οὐκ ἐπακούουσί μου βεβυσμένοι τὰ\nὦτα ὑπὸ τῶν ἐτῶν. δεήσει τάχα καὶ τούτους\nἀράμενον παραγαγεῖν.\nΕΡΜΗΣἸδοὺ πάλιν οὗτοι δυεῖν δέοντες τετρακόσιοι,\nτακεροὶ πάντες καὶ πέπειροι καὶ καθ᾿ ὥραν\nτετρυγημένοι.\nΧΑΡΩΝΝὴ Δί᾿, ἐπεὶ ἀσταφίδες γε πάντες ἤδη εἰσί.\nΚΛΩΘΩ6 Τοὺς τραυματίας ἐπὶ τούτοις, ὦ Ἑρμῆ, παράγαγε·\nκαὶ πρῶτόν μοι εἴπατε ὅπως ἀποθανόντες\n\n\n\nἥκετε· μᾶλλον δὲ αὐτὴ πρὸς τὰ γεγραμμένα ὑμᾶς\nἐπισκέψομαι. πολεμοῦτας ἀποθανεῖν ἔδει χθὲς\nἐν Μηδίᾳ τέτταρας ἐπὶ τοἴς ὀγδοήκοντα καὶ τὸν\nὈξυάρτου υἱὸν μετ᾿ αὐτῶν Γωβάρην.\nΕΡΜΗΣΠάρεισι.\nΚΛΩΘΩΔι᾿ ἔρωτα αὑτοὺς ἀπέσφαξαν ἑπτά, καὶ ὁ\nφιλόσοφος Θεαγένης διὰ τὴν ἐταίραν τὴν\nΜεγαρόθεν.\nΕΡΜΗΣΟὑτοιὶ πληςίον.\nΚΛΩΘΩΠοῦ δ᾿ οἱ περὶ τῆς βασιλείας ὑπ᾿ ἀλλήλων\nἀποθανόντες;\nΕΡΜΗΣΠαρεστᾶσιν.\nΚΛΩΘΩὉ δ’ ὑπὸ τοῦ μοιχοῦ καὶ τῆς γυναικὸς\nθονευθείς;\nΕΡΜΗΣἸδού σοι πληςίον.\nΚΛΩΘΩΤοὺς ἐκ δικαστηρίων δῆτα παράγαγε, λέγω\nδὲ τοὺς ἐκ τυμπάνου καὶ τοὺς ἀνεσκοπις μένους,\nοἱ δ᾿ ὑπὸ λῃστῶν ἀποθανόντες ἑκκαίδεκα\nποῦ εἰσιν, ὦ Ἐρμῆ;\nΕΡΜΗΣΠάρεισιν οἵδε οἱ τραυματίαι οὓς ὁρᾷς. τὰς δὲ\nγυναῖκας ἅμα βούλει παραγάγω;\nΚΛΩΘΩΜάλιστα, καὶ τοὺς ἀπὸ ναυαγίων γε ἅμα· καὶ\nγὰρ τεθνᾶσι τὸν ὅμοιον τρόπον. καὶ τοὺς ἀπὸ\nτοῦ πυρετοῦ δέ, καὶ τούτους ἅμα, καὶ τὸν ἰατρὸν\nμετʼ αὐτῶν Ἀγαθοκλέα.\n7 ποῦ δʼ ὁ φιλόσοφος\nΚυνίσκος, ὃν ἔδει τῆς Ἑκάτης τὸ δεῖπνον φαγόντα\nκαὶ τὰ ἐκ τῶν καθαρσίων ᾠὰ καὶ πρὸς τούτοις γε\nσηπιαν ὠμὴν ἀποθανεῖν;\nΚΥΝΙΣΚΟΣΠάλαι σοι παρέστηκα, βελτίστη Κλωθοῖ.\nτι δε με ἀδικήσαντα τοσοῦτον εἴας ἄνω τὸν\nχρόνον; σχεδὸν γὰρ ὅλον μοι τὸν ἄτρακτον ἐπέκλωσας.\nκαίτοι πολλάκις ἐπειράθην τὸ νῆμα\nδιακόψας ἐλθεῖν, ἀλλʼ οὐκ οἶδʼ ὅπως ἄρρηκτον\nἦν.\nΚΛΩΘΩἜφορόν σε καὶ ἰατρὸν εἶναι τῶν ἀνθρωπίνων\nἁμαρτημάτων ἀπελίμπανον. ἀλλὰ ἔμβαινε ἀγαθῇ\nτύχῃ.\nΚΥΝΙΣΚΟΣΜὰ Δί᾿, ἢν μὴ πρότερόν γε τουτονὶ τὸν δεδεμένον\nἐμβιβασώμεθα· δέδια γὰρ μή σε παραπείσῃ\nδεόμενος.\nΚΛΩΘΩ8 Φέρ᾿ ἴδω τίς ἐστι.\nΚΥΝΙΣΚΟΣΜεγαπένθης ὁ Λακύδου, τύραννος.\nΚΛΩΘΩἘπίβαινε σύ.\nΜΕΓΑΠΕΝΘΗΣΜηδαμῶς, ὦ δέσποινα Κλωθοῖ, ἀλλά με πρὸς\nὀλίγον ἔασον ἄνελθεῖν. εἶτά σοι αὐτοματος ἥξω\nκαλοῦντος μηδενός.\nΚΛΩΘΩΤί δὲ ἔστιν οὖ χάριν ἀφικέσθαι θέλεις;\nΜΕΓΑΠΕΝΘΗΣΤὴν οἰκίαν ἐκτελέσαι μοι πρότερον ἐπίτρεψον·\nἡμιτελὴς γὰρ ὁ δόμος καταλέλειπται.\nΚΛΩΘΩΛηρεῖς· ἀλλὰ ἔμβαινε.\nΜΕΓΑΠΕΝΘΗΣΟὐ πολὺν χρόνον, ὦ Μοῖρα, αἰτῶ· μίαν με\nἔασον μεῖναι τήνδε ἡμέραν, ἄχρι ἄν τι ἐπισκήψω\nτῇ γυναικὶ περὶ τῶν χρημάτων, ἔνθα τὸν μέγαν\nεἶχον θησαυρὸν κατορωρυγμένον.\nΚΛΩΘΩἌραρεν· οὐκ ἂν τύχοις.\nΜΕΓΑΠΕΝΘΗΣἈπολεῖται οὖν χρυςὸς τοσοῦτος;\nΚΛΩΘΩΟὐκ ἀπολεῖται. θάρει τούτου γε ἕνεκα· Μεγακλῆς\nγὰρ αὐτὸν ὁ σὸς ἀνεψιὸς παραλήψεται.\nΜΕΓΑΠΕΝΘΗΣὪ τῆς ὕβρεως. ὁ ἐχθρός, ὃν ὑπὸ ῥᾳθυμίας\nἔγωγε οὐ προαπέκτεινα;\nΚΛΩΘΩἘκεῖνος αὐτός· καὶ ἐπιβιώσεταί σοι ἔτη τετταράκοντα\nκαὶ μικρόν τι πρός, τὰς παλλακίδας\nκαὶ τὴν ἐσθῆτα καὶ τὸν χρυσὸν ὅλον σου παραλαβών.\nΜΕΓΑΠΕΝΘΗΣἈδικεῖς, Κλωθοῖ, τἀμὰ τοῖς πολεμιωτάτοις\nδιανέμουσα.\nΚΛΩΘΩΣὺ γὰρ οὐχἰ Κυδιμάχου αὐτὰ ὄντα, γενναιότατε,\nπαρειλήφεις ἀποκτείνας τε αὐτὸν καὶ\nτὰ παιδία ἔτι ἐμπνέοντι ἐπισφάξας;\nΜΕΓΑΠΕΝΘΗΣἈλλὰ νῦν ἐμὰ ἦν.\nΚΛΩΘΩΟὐκοῦν ἐξήκει σοι ὁ χρόνος ἤδη τῆς κτήσεαως.\nΜΕΓΑΠΕΝΘΗΣ9 Ἄκουσον, ὦ Κλωθοῖ, ἅ σοι ἰδίᾳ μηδενὸς ἀκούοντος\nεἰπεῖν βούλομαι· ὑμεῖς δὲ ἀπόστητε πρὸς\nὀλίγον. ἄν με ἀφῇς ἀποδρᾶναι, χίλιά σοι τάλαντα\nχρυσίου ἐπισήμου δώσειν ὑπισχνοῦμαι\nτήμερον.\nΚΛΩΘΩἜτι γὰρ χρυσόν, ὦ γελοῖε, καὶ τάλαντα διὰ\nμνήμης ἔχεις;\nΜΕΓΑΠΕΝΘΗΣΚαὶ τοὺς δύο δὲ κρατῆρας, εἰ βούλει, προσθήσω\nοὓς ἔλαβον ἀποκτείνας Κλεόπριτον, ἕλκοντας\nἑκάτερον χρυσοῦ ἀπέφθου τάλαντα ἑκατόν.\nΚΛΩΘΩἝλκετε αὐτόν· ἔοικε γὰρ οὐκ ἐπεμβήσεσθαι\nἡμῖν ἑκών.\nΜΕΓΑΠΕΝΘΗΣΜαρτύρομαι ὑμᾶς, ἀτελὲς μένει τὸ τεῖχος καὶ\nτὰ νεώρια· ἐξετέλεσα γὰρ ἂν αὐτὰ ἐπιβιοὺς πέντε\nμόνας ἡμέρας.\nΚΛΩΘΩἈμέλησον· ἄλλος τειχιεῖ.\nΜΕΓΑΠΕΝΘΗΣΚαὶ μὴν τοῦτό γε πάντως εὔγνωμον αἰτῶ.\nΚΛΩΘΩΤὸ ποῖον;\nΜΕΓΑΠΕΝΘΗΣΕἰς τοσοῦτον ἐπιβιῶναι, μέχρι ἂν ὑπαγάγωμαι\nΠισίδας καὶ Λυδοῖς ἐπιθῶ τοὺς φόρους καὶ μνῆμα\nἑαυτῷ παμμέγεθες ἀναστήσας ἐπιγράψω ὁπόσα\nἔπραξα μεγάλα καὶ στρατηγικὰ παρὰ τὸν βίον.\nΚΛΩΘΩΟὗτος, οὐκέτι μίαν ἡμέραν ταύτην αἰτεῖς, ἀλλὰ\nσχεδὸν εἴκοσιν ἐτῶν διατριβήν.\nΜΕΓΑΠΕΝΘΗΣ10 Καὶ μὴν ἐγγυητὰς ὑπῖν ἕτοιμος παρασχέσθαι\nτοῦ τάχους καὶ τῆς ἐπανόδου. εἰ βούλεσθε δέ,\nκαὶ ἄντανδρον ὑμῖν ἀντ᾿ ἐμαυτοῦ παραδώσω τὸν\nἀγαπητόν.\nΚΛΩΘΩὮ μιαρέ, ὃν ηὔχου πολλάκις ὑπὲρ γῆς\nκαταλιπεῖν;\nΜΕΓΑΠΕΝΘΗΣΠάλαι ταῦτα ηὐχόμην· νυνὶ δὲ ὁρῶ τὸ βέλτιον.\nΚΛΩΘΩἭξει κἀκεῖνός σοι μετʼ ὀλίγον ὑπὸ τοῦ νεωστὶ\nβασιλεύοντος ἀνῃρημενος.\nΜΕΓΑΠΕΝΘΗΣ11 Οὐκοῦν ἀλλὰ. τοῦτό γε μὴ ἀντείπῃς ὦ Μοῖρά\nμοι.\nΚΛΩΘΩΤὸ ποῖον;\nΜΕΓΑΠΕΝΘΗΣΕἰδέναι βούλομαι τὰ μετʼ ἐμὲ ὅντινα ἔξει τὸν\nτρόπον.\nΚΛΩΘΩἌκουε· μᾶλλον γὰρ ἀνιάσῃ μαθών. τὴν μὲν\nγυναῖκα Μίδας ὁ δοῦλος ἕξει, καὶ πάλαι δὲ αὐτὴν\nἐμοίχευεν.\nΜΕΓΑΠΕΝΘΗΣὉ κατάρατος, ὃν ἐγὼ πειθόμενος αὐτῇ ἀφῆκα\nἐλεύθερον;\nΚΛΩΘΩἩ θυγάτηρ δέ σοι ταῖς παλλακίσι τοῦ νυνὶ\nτυραννοῦντος ἐγκαταλεγήσεται· αἱ εἰκόνες δὲ\nκαὶ ἀνδριάντες οὓς ἡ πόλις ἀνέστησέ σοι πάλαι\nπάντες ἀνατετραμμενοι γέλωτα παρέξουσι τοῖς\nθεωμένφις.\nΜΕΓΑΠΕΝΘΗΣΕἰπέ μοι, τῶν φίλων δὲ οὐδεὶς ἀγανακτήσει\nτοῖς δρωμένοις;\nΚΛΩΘΩΤίς γὰρ ἦν σοι φίλος; ἢ ἐκ τίνος αἰτίας γενομενος;\nἀγνοεῖς ὅτι πάντες οἱ καὶ προσκυνοῦντες\nκαὶ τῶν λεγομένων καὶ πραττομένων ἕκαστα\n\n\n\n\nνοῦντες ἢ φόβῳ ἢ ἐλπίσι ταῦτα ἔδρων, τῆς ἀοχῆς\nὄντες φίλοί καὶ πρὸς τὸν καιρὸν ἀποβλέποντες;\nΜΕΓΑΠΕΝΘΗΣΚαὶ μὴν σπένδοντες ἐν τοῖς συμποςίοις μεγάλῃ\nτῇ φωνῇ ἐπηύχοντό μοι πολλὰ καὶ ἀγαθά, προαποθανεῖν\nἕκαστος αὐτῶν ἕτοιμος, εἰ οἷόν τε εἶναι·\nκαὶ ὅλως, ὅρκος αὐτοῖς ἢν ἐγώ.\nΚΛΩΘΩΤοιγαροῦν παρ’ ἑνὶ αὐτῶν χθὲς δειπνήσας απεθανες·\nτὸ γὰρ τελευταῖόν σοι πιεῖν ἐνεχθὲν ἐκεῖνο\nδευρὶ κατέπεμψέ σε.\nΜΕΓΑΠΕΝΘΗΣΤοῦτ᾿ ἄρα πικροῦ τινος ᾐσθόμην τί βουλόμενος\nδὲ ταῦτα ἔπραξε;\nΚΛΩΘΩΠολλά με ἀνακρίνες, ἐμβῆναι δέον.\nΜΕΓΑΠΕΝΘΗΣ12 Ἔν με πνίηει μάλιστα, ὦ Κλωθοἱ, δι᾿ ὅπερ\nἐπόθουν κἃν πρὸς ὀλίγου ἐς τὸ φῶς ἀνακῦψαι\nπάλιν.\nΚΛΩΘΩΤι δὲ τοῦτό ἐστιν; ἔοικε γάρ τι παμμέγεθες\nεἶναι.\nΜΕΓΑΠΕΝΘΗΣΚαρίων ὁ ἐμὸς οἰκέτης ἐπεὶ τάχιστά με ἀποθανόντα\nεἶδε, περὶ δείλην ὀψίαν ἀνελθὼν εἰς τὸ\nοἴκημα ἔνθα ἐκείμην, σχολῆς οὔσης—οὐδεὶς γὰρ\nοὐδὲ ἐφύλαττέ με—Γλυκέριον τὴν παλλάκιδα\n\n\n\nἐπαιμου—καὶ πάλαι δέ, οἶμαι, κεκοινωνήκεσαν—\nπαραγαγὼν ἐπισπασάμενος τὴν θύραν ἐσπόδει\nκαθάπερ οὐδενὸς ἔνδον παρόντος· εἶτ᾿ ἐπειδὴ ἅλις\nεἶχε τῆς ἐπιθυμίας, ἀποβλέψας εἰς ἐμέ, “Σὺ\nμέντοι,” φησίν, “ὦ μιαρὸν ἀνθρώπιον, πληγάς\nμοι πολλάκις οὐδὲν ἀδικοῦντι ἐνέτεινας·” καὶ\nταῦθʼ ἄμα λέγων παρέτιλλέ τέ με καὶ κατὰ κόρρης\nἔπαιε, τέλος δὲ πλατὺ χρεμψάμενος καταπτύσας\nμου καί, “Εἰς τὸν Ἀσεβῶν χῶρον ἄπιθι,”\nἐπειπὼν ᾤχετο· ἐγὼ δὲ ἐνεπιμπράμην μέν, οὐκ\nεἶχον δὲ ὅμως ὅ τι καὶ δράσαιμι αὐτὸν αὖος ἤδη\nκαὶ ψυχρὸς ὤν. καὶ ἡ μιαρὰ δὲ παιδίσκη ἐπεὶ\nψόφου προσιόντων τινῶν ᾔσθετο, σιέλῳ χρίσασα\nτοὺς ὀφθαλμοὺς ὡς δακρύσασα ἐπʼ ἐμοί, κωκύουσα\nκαὶ τοὔνομα ἐπικαλουμένη ἀπηλλάττετο.\nὦν εἰ λαβοίμην—\nΚΛΩΘΩ13 Παῦσαι ἀπειλῶν, ἀλλὰ ἔμβηθι· καιρὸς ἤδη\nσε ἀπαντᾶν ἐπὶ τὸ δικαστήριον.\nΜΕΓΑΠΕΝΘΗΣΚαὶ τίς ἀξιώσει κατʼ ἀνδρὸς τυράννου ψῆφον\nλαβεῖν;\nΚΛΩΘΩΚατὰ τυραννου μεν οὐδείς, κατὰ νεκροῦ δὲ ὁ\nῬαδάμανθυς, ὃν αὐτίκα ὄψει μάλα δίκαιον καὶ\nκατʼ ἀξίαν ἐπιτιθέντα ἑκάστῳ τὴν δίκην· τὸ δὲ\nνῦν ἔχον μὴ διάτριβε.\nΜΕΓΑΠΕΝΘΗΣΚἂν ἰδιώτην με ποίησον, ὦ Μοῖρα, τῶν πενήτων\nἕνα, κἂν δοῦλον ἀντὶ τοῦ πάλαι βασιλέως·\nἀναβιῶναί με ἔασον μόνον.\nΚΛΩΘΩΠοῦ στιν ὁ τὸ ξύλον; καὶ σὺ δέ, ὦ Ἑρμῆ,\nσύρατʼ αὐτὸν εἴσω τοῦ ποδός· οὐ γὰρ ἂν ἐμβαίη\nἑκών.\nΕΡΜΗΣἝπου νῦν, δραπέτα· δέχου τοῦτον σύ, πορθμεῦ,\nπαὶ τὸ δεῖνα, ὅπως ἀαφλῶς—\nΧΑΡΩΝΑμέλει, πρὸς τὸν ἱστὸν δεδήσεται.\nΜΕΓΑΠΕΝΘΗΣΚαὶ μὴν ἐν τῇ προεδρίᾳ καθέζεσθαί με δεῖ.\nΚΛΩΘΩὍτι τί;\nΜΕΓΑΠΕΝΘΗΣὍτι, νὴ Δία, τύραννος ἦν καὶ δορυφόρους εἶχον\nμυρίους.\nΚΥΝΙΣΚΟΣεἶτʼ οὐ δικαίως σε παρέτιλλεν ὁ Καρίων οὑτωσι\nσκαιὸν ὄντα; πικρὰν δʼ οὖν τὴν τυραννίδα ἔξεις\nγευσάμενος τοῦ ξύλου.\nΜΕΓΑΠΕΝΘΗΣΤολμήσει γὰρ Κυνίσκος ἐπανατείνασθαί μοι\nτὸ βάκτρον; οὐκ ἐγώ σε πρῴην, ὅτι ἐλεύθερος\nἄγαν καὶ τραχὺς ἦσθα καὶ ἐπιτιμητικός, μικροῦ\nδεῖν προσεπαττάλευσα;\nΚΥΝΙΣΚΟΣΤονγαροῦν μενεῖς καὶ σὺ τῷ ἱστῷ\nπροσπεπατπροσπεπατταλευμένος.\nΜΙΚΥΛΑΟΣ14 Εἰπέ μοι, ὦ Κλωθοῖ, ἐμοῦ δὲ οὐδεὶς ὑμῖν λόγος;\nἢ διότι πένης εἰμί, διὰ τοῦτο καὶ τελευταῖον ἐμβῆναί\nμε δεῖ;\nΚΛΩΘΩΣὺ δὲ τίς εἶ;\nΜΙΚΥΛΛΟΣὉ σκυτοτόμος Μίκυλλος.\nΚΛΩΘΩΕἶτα ἄχθῃ βραδύνων; οὐχ ὁρᾷς ὁπόσα ὁ τύραννος\nὑπισχνεῖται δώσειν ἀφεθεὶς πρὸς ὀλίγον;\nθαῦμα γοῦν ἔχει με, εἰ μὴ ἀγαπητὴ καὶ σοὶ ἡ\nδιατριβή.\nΜΙΚΥΛΛΟΣἌκουσον, ὦ βελτίστη Μοιρῶν· οὐ πάνυ με ἡ τοῦ\nΚύκλωπος ἐκείνη εὐφραίνει δωρεά, ὑπισχνεῖσθαι\nὅτι “πύματον ἐγὼ τὸν Οὖτιν κατέδομαι”· ἄν τε\nγοῦν πρῶτον, ἄν τε πύματον, οἱ αὐτοὶ ὀδόντες περιμένουσιν.\nἄλλως τε οὐδ᾿ ὅμοια τἀμὰ τοῖς τῶν πλουσίων·\nἐκ διαμέτρου γὰρ ἡμῶν οἱ βίοι, φασίν· ὁ μέν\nγε τύραννος εὐδαίμων εἶναι δοκῶν παρὰ τὸν βίον,\nφοβερὸς ἅπασι καὶ περίβλεπτος, ἀπολιπὼν χρυσὸν\nτοσοῦτον καὶ ἀργύριον καὶ ἐσθῆτα καὶ ἵππους\nκαὶ δεῖπνα καὶ παῖδας ὡραίους καὶ γυναῖκας\nεὐμόρφους εἰκότως ἠνιᾶτο καὶ ἀποσπώμενος αὐτῶν\nἤχθετο· οὐ γὰρ οἷθ᾿ ὅπως καθάπερ ἰξῷ τινι προσέχεται\nτοῖς τοιούτοις ἡ ψνχὴ καὶ οὐκ ἐθέλει\nἀπαλλάττεσθαι ῥᾳδίως ἅτε αὐτοῖς πάλαι προστετηκυῖα·\nμᾶλλον δὲ ὥσπερ ἄρρηκτός τις οὖτος\nὁ δεσμός ἐστιν, ᾧ δεδέσθαι συμβέβηκεν αὐτούς.\nἀμέλει κἂν ἀπάγῃ τις αὐτοὺς μετὰ βίας, ἀνακωκύουσι\nκαὶ ἱκετεύουσι, καὶ τὰ ἄλλα ὄντες θρασεῖς,\nδειλοὶ πρὸς ταύτην εὑρίσκονται τὴν ἐπὶ τὸν Ἅιδην\nφέρουσαν ὁδόν· ἐπιστρέφονται γοῦν εἰς τοὐπίσω\n\n\nκαὶ ὥσπερ οἱ δυσέρωτες κἂν πόρρωθεν ἀποβλέπειν\nτὰ ἐν τῷ φωτὶ βούλονται, οἷα ὁ μάταιος ἐκεῖνος\nἐποίει καὶ παρὰ τὴν ὁδὸν ἀποδιδράσκων κἀνταῦθά\nσε καταλιπαρῶν. ἐγὼ δὲ ἅτε μηδὲν ἔχων ἐνέχυρον\nἐν τῷ βίῳ, οὐκ ἀγρόν, οὐ συνοικίαν, οὐ χρυσόν,\nοὐ σκεῦος, οὐ δόξαν, οὐκ εἰκόνας, εἰκότως εὔζωνος\nἦν, κἀπειδὴ μόνον ἡ Ἀτροπος ἔνευσέ μοι, ἄσμενος\nἀπορρίψας τὴν σμίλην καὶ τὸ κάττυμα—κρηπῖδα\nγάρ τινα ἐν ταῖν χεροῖν εἶχον—ἀναπηδήσας εὐθὺς\nἀνυπόδητος οὐδὲ τὴν μελαντηρίαν ἀπονιψάμενος\nεἱπόμην, μᾶλλον δὲ ἡγούμην, ἐς τὸ πρόσω ὁρῶν· οὐδὲν\nγάρ με τῶν κατόπιν ἐπέστρεφε καὶ μετεκάλει.\nκαὶ νὴ Δί᾿ ἤδη καλὰ τὰ παῤ ὑμῖν πάντα ὁρῶ· τότε\nγὰρ ἰσοτιμίαν ἅπασιν εἶναι καὶ μηδένα τοῦ πλησίον\nδιαφέρειν, ὑπερήδιστον ἐμοὶ γοῦν δοκεῖ. τεκμαίρομαι\nδὲ μηδʼ ἀπαιτεῖσθαι τὰ χρέα τοὺς ὀφείλοντας\nἐνταῦθα μηδὲ φόρους ὑποτελεῖν, τὸ δὲ μέγιστον,\nμηδὲ ῥιγοῦν τοῦ χειμῶνος μηδὲ νοσεῖν μηδʼ ὑπὸ\nτῶν δυνατωτέρων ῥαπίζεσθαι. εἰρήνη δὲ πᾶσι καὶ\nπράγματα ἐς τὸ ἔμπαλιν ἀνεστραμμένα· ἡμεῖς μὲν\nοἱ πένητες γελῶμεν, ἀνιῶνται δὲ καὶ οἰμώζουσιν\nοἱ πλούσιοι.\nΚΛΩΘΩ16 Πάλαι οὖν σε, ὦ Μίκυλλε, γελῶντα ἑώρων. τί\nδʼ ἦν ὅ σε μάλιστα ἐκίνει γελᾶν;\nΜΙΚΥΛΛΟΣἌκουσον, ὦ τιμιωτάτη μοι θεῶν· παροικῶν ἄνω\nτῷ τυράννῳ πάνυ ἀκριβῶς ἑώρων τὰ γνγνόμενα\nπαῤ αὐτῷ καί μοι ἐδόκει τότε ἰσόθεός τις εἶναι·\nτῆς τε γὰρ πορφύρας τὸ ἄνθος ὁρῶν ἐμακάριζον,\nκαὶ τῶν ἀκολουθούντων τὸ πλῆθος καὶ τὸν\n\n\n\nχρνυσὸν καὶ τὰ λιθοκόλλητα ἐκπώματα καὶ τὰς\nκλίνας τὰς ἀργυρόποδας· ἔτι δὲ καὶ ἡ κνῖσα ἡ\nτῶν σκευαζομένων εἰς τὸ δεῖπνον ἀπέκναιέ με,\nὥστε ὑπεράνθρωπός τις ἀνὴρ καὶ τρισόλβιός μοι\nκατεφαίνετο καὶ μονονουχὶ πάντων καλλίων\nκαὶ ὑψηλότερος ὅλῳ πήχει βασιλικῷ, ἐπαιρόμενος\nτῇ τύχῃ καὶ σεμνῶς προβαίνων καὶ ἑαυτὸν\nἐξυπτιάζων καὶ τοὺς ἐντυγχάνοντας ἐκπλήττων.\nἐπεὶ δὲ ἀπέθανεν, αὐτός τε παγγέλοιος ὤφθη μοι\nἀποδυσάμενος τὴν τρυφήν, κἀμαυτοῦ ἔτι μᾶλλον\nκατεγέλων οἷον κάθαρμα ἐτεθήπειν, ἀπὸ τῆς\nκνίσης τεκμαιρόμενος αὐτοῦ τὴν εὐδαιμονίαν καὶ\nμακαρίζων ἐπὶ τῷ αἵματι τῶν ἐν τῇ Λακωνικῇ\nθαλάττῃ κοχλίδων.\n17 οὐ μόνον δὲ τοῦτον, ἀλλὰ καὶ\nτὸν δανειστὴν Γνίφωνα ἰδὼν στένοντα καὶ μεταγινώσκοντα\nὅτι μὴ ἀπέλαυσε τῶν χρημάτων,\nἀλλʼ ἄγευστος αὐτῶν ἀπέθανε τῷ ἀσώτῳ Ῥοδοχάρει\nτὴν οὐσίαν ἀπολιπών, —οὗτος γὰρ\nἄγχιστα ἧν αὐτῷ γένους καὶ πρῶτος ἐπὶ τὸν\nκλῆρον ἐκαλεῖτο κατὰ τὸν νόμον—οὐκ εἶχον ὅπως\nκαταπαύσω τὸν γέλωτα, καὶ μάλιστα μεμνημένος\nὡς ὠχρὸς ἀεὶ καὶ αὐχμηρὸς ἦν, φροντίδος τὸ\nμέτωπον ἀνάπλεως καὶ μόνοις τοῖς δακτύλοις\nπλουτῶν, οἷς τάλαντα καὶ μυριάδας ἐλογίζετο,\nκατὰ μικρὸν συλλέγων τὰ μετʼ ὀλίγον ἐκχυθησόμενα\nπρὸς τοῦ μακαρίου Ῥοδοχάρους. ἀλλὰ τί\nοὐκ ἀπερχόμεθα ἤδη; καὶ μεταξὺ γὰρ πλέοντες τὰ\nλοιπὰ γελασόμεθα οἰμώζοντας αὐτοὺς ὁρῶντες.\nΚΛΩΘΩἜμβαινε, ἵνα καὶ ἀνιμήσηται ὁ πορθμεὺς τὸ\nἀγκύριον.\nΧΑΡΩΝ18 Οὗτος, ποῖ φέρῃ; πλῆρες ἤδη τὸ σκάφος· αὐτοῦ\nπερίμενε εἰς αὔριον· ἕωθέν σε διαπορθμεύσομεν.\nΜΙΚΥΛΛΟΣἈδικεῖς, ὦ Χάρων, ἕωλον ἤδη νεκρὸν ἀπολιμπάνων·\nἀμέλει γράψομαί σε παρανόμαων ἐπὶ\nτοῦ Ῥαδαμάνθυος. οἴμοι τῶν κακῶν· ἤδη\nπλέουσιν· ἐγὼ δὲ μόνος ἐνταῦθα περιλελείψομαι.\nκαίτοι τί οὐ διανήχομαι κατʼ αὐτούς; οὐ γὰρ δέδια\nμὴ ἀπαγορεύσας ἀποπνιγῶ ἤδη τεθνεώς· ἄλλως\nτε οὐδὲ τὸν ὀβολὸν ἔχω τὰ πορθμεῖα καταβαλεῖν.\nΚΛΩΘΩΤί τοῦτο; περίμεινον, ὦ Μίκυλλε· οὐ θέμις\nοὕτω σε διελθεῖν.\nΜΙΚΥΛΛΟΣΚαὶ μὴν ἴσως ὑμῶν καὶ προκαταχθήσομαι.\nΚΛΩΘΩΜηδαμῶς, ἀλλὰ προσελάσαντες ἀναλάβω\nαὐτόν· καὶ σύ, ὦ Ἑρμῆ, συνανάσπασον.\nΧΑΡΩΝ19 Ποῦ νῦν καθεδεῖται; μεστὰ γὰρ πάντα, ὡς\nὁρᾷς.\nΕΡΜΗΣἘπὶ τοὺς ὤμους, εἰ δοκεῖ, τοῦ τυράννου.\nΚΛΩΘΩΚαλῶς ὁ Ἑρμῆς ἐνενόησεν.\nΧΑΡΩΝἈνάβαινε οὖν καὶ τὸν τένοντα τοῦ ἀλιτηρίου\nκαταπάτει· ἡμεῖς δὲ εὐπλοῶμεν.\nΚΥΝΙΣΚΟΣὮ Χάρων, καλῶς ἔχει σοι τὰς ἀληθείας\nἐντεῦθεν εἰπεῖν. ἐγὼ τὸν ὀβολὸν μὲν οὐκ ἂν\nἔχοιμι δοῦναί σοι καταπλεύσας· πλέον γὰρ οὐδέν\nἐστι τῆς πήρας ἣν ὁρᾷς καὶ τουτουὶ τοῦ ξύλου·\nτἆλλα δὲ ἢ ἀντλεῖν, εἰ θέλεις, ἕτοιμος ἢ πρόσκωπος\nεἶναι· μέμψῃ δὲ οὐδέν, ἢν εὐῆρες καὶ\nκαρτερόν μοι ἐρετμὸν δῷς μόνον.\nΧΑΡΩΝἜρεττε· καὶ τουτὶ γὰρ ἱκανὸν παρὰ σοῦ\nλαβεῖν.\nΚΥΝΙΣΚΟΣἮ καὶ ὑποκελεῦσαι δεήσει;\nΧΑΡΩΝΝὴ Δία, ἤνπερ εἰδῇς κέλευσμά τι τῶν\nναυτικῶν.\nΚΥΝΙΣΚΟΣΟἶδα καὶ πολλά, ὦ Χάρων. ἀλλ᾿, ὁρᾷς, ἀντεπηχοῦσιν\nοὗτοι δακρύοντες· ὥστε ἡμῖν τὸ ᾆσμα\nἐπιταραχθήσεται.\nΝΕΚΡΟΙ20 Οἴμοι τῶν κτημάτων.—Οἴμοι τῶν ἀγρῶν.—\nὈττοτοῖ, τὴν οἰκίαν οἵαν ἀπέλιπον.—Ὅσα τάλαντα\nὁ κληρονόμος σπαθήσει παραλαβών.—\nΑἰαῖ τῶν νεογνῶν μοι παιδίων.—Τίς ἄρα τὰς\nἀμπέλους τρυγήσει, ἃς πέρυσιν ἐφυτευσάμην;\nΕΡΜΗΣΜίκυλλε, σὺ δʼ οὐδὲν οἰμώζεις; καὶ μὴν οὐ\nθέμις ἀδακρυτὶ διαπλεῦσαί τινα.\nΜΙΚΥΛΛΟΣἌπαγε· οὐδέν ἐστιν ἐφʼ ὅτῳ ἂν οἰμώξαιμ\nεὐπλοῶν.\nΕΡΜΗΣὍμως κἂν μικρόν τι ἐς τὸ ἔθος ἐπιστέναξον.\nΜΙΚΥΛΛΟΣΟἰμώξομαι τοίνυν, ἐπειδή, ὦ Ἑρμῆ, σοὶ δοκεῖ.\nοἴμοι τῶν καττυμάτων· οἴμοι τῶν κρηπίδων τῶν\nπαλαιῶν· ὀττοτοῖ τῶν σαθρῶν ὑποδημάτων. οὐκέτι\nὁ κακοδαίμων ἕωθεν εἰς ἑσπέραν ἄσιτος\nδιαμενῶ, οὐδὲ τοῦ χειμόῶνος ἀνυπόδητός τε καὶ\nἡμίγυμνος περινοστήσω τοὺς ὀδόντας ὑπὸ τοῦ\nκρύους συγκροτῶν. τίς ἄρα μου τὴν σμίλην ἕξει\nκαὶ τὸ κεντητήριον;\nΕΡΜΗΣἹκανῶς τεθρήνηται· σχεδὸν δὲ ἤδη\nκαταπεπλεύκαμεν.\nΧΑΡΩΝ21 Ἄγε δὴ τὰ πορθμεῖα πρῶτον ἡμῖν ἀπόδοτε·\nκαὶ σὺ δός· παρὰ πάντων ἤδη ἔχω. δὸς καὶ σὺ\nτὸν ὀβολόν, ὦ Μίκυλλε.\nΜΙΚΥΛΛΟΣΠαίζεις, ὧ Χάρων, ἢ καθ᾿ ὕδατος, φασίν, γράφεις\nπαρὰ Μικύλλου δή τινα ὀβολὸν προσδοκῶν.\nἀρχὴν δὲ οὐδὲ οἶδα εἰ τετράγωνόν ἐστιν ὁ\nὀβολὸς ἢ στρογγύλον.\nΚΑΡΩΝὪ καλῆς ναυτιλίας καὶ ἐπικερδοῦς τήμερον.\n\n\n\nἀποβαίνετε δʼ ὅμως· ἐγὼ δὲ ἵππους καὶ βοῦς καὶ\nκύνας καὶ τὰ λοιπὰ ζῷα μέτειμι· διαπλεῦσαι γὰρ\nἤδη κἀκεῖνα δεῖ.\nΚΛΩΘΩἌπαγε αὐτούς, ὦ Ἑρμῆ, παραλαβών· ἐγὼ δὲ\nαὐτὴ ἐς τὸ ἀντιπέρας ἀναπλευσοῦμαι Ἰνδοπάτην\nκαὶ Ἡραμίθρην τοὺς Σῆρας διάξουσα· τεθνᾶσι\nγὰρ δὴ πρὸς ἀλλήλων περὶ γῆς ὅρων μαχόμενοι.\nΕΡΜΗΣΠροΐωμεν, ὦ οὖτοι· μᾶλλον δὲ πάντες ἑξῆς\nἕπεσθέ μοι.\nΜΙΚΥΛΛΟΣ22 Ὦ Ἡράκλεις, τοῦ ζόφου. ποῦ νῦν ὁ καλὸς\nΜέγιλλος; ἢ τῷ διαγνῷ τις ἐνταῦθα εἰ καλλίων\nΦρύνης Σιμίχη; πάντα γὰρ ἴσα καὶ ὁμόχροα καὶ\nοὐδὲν οὔτε καλὸν οὔτε κάλλιον, ἀλλʼ ἤδη καὶ τὸ\nτριβώνιον τέως ἄμορφον εἶναί μοι δοκοῦν ἰσότιμον\nγίγνεται τῇ πορφυρίδι τοῦ βασιλέως· ἀφανῆ γὰρ\nἄμφω καὶ ὑπὸ τῷ αὐτῷ σκότῳ καταδεδυκότα.\nΚυνίσκε, σὺ δὲ ποῦ ποτε ἄρα ὢν τυγχάνεις;\nΚΥΝΙΣΚΟΣἘνταῦθα λέγω σοι, Μίκυλλε· ἀλλʼ ἅμα, εἰ\nδοκεῖ, βαδίζωμεν.\nΜΙΚΥΛΛΟΣΕὖ λέγεις· ἔμβαλέ μοι τὴν δεξιάν. εἰπέ μοι,\n—ἐτελέσθης γάρ, ὦ Κυνίσκε, δῆλον ὅτι τὰ Ἐλευσίνια—οὐχ\nὅμοια τοῖς ἐκεῖ τὰ ἐνθάδε σοι δοκεῖ;\nΚΥΝΙΣΚΟΣΕὖ λέγεις· ἰδοὺ γοῦν προσέρχεται δᾳδουχοῦσά\n\n\n\n\nτις φοβερόν τι καὶ ἀπειλητικὸν προσβλέπουσα. ἦ\nἄρα που Ἐρινύς ἐστιν;\nΜΙΚΥΛΛΟΣἜοικεν ἀπό γε τοῦ σχήματος.\nΕΡΜΗΣ23 Παράλαβε τούτους, ὦ Τισιφόνη, τέτταρας ἐπὶ\nτοῖς χιλίοις.\nΤΙΣΙΦΟΝΗΚαὶ μὴν πάλαι γε ὁ Ῥαδάμανθυς οὖτος ὑμᾶς\nπεριμένει.\nΡΑΔΑΜΑΝΘΥΣΠρόσαγε αὐτούς, Ἐρινύ. σὺ δέ, ὦ Ἑρμῆ,\nκήρυττε καὶ προσκάλει.\nΚΥΝΙΣΚΟΣὮ Ῥαδάμανθυ, πρὸς τοῦ πατρὸς ἐμὲ πρῶτον\nἐπίσκεψαι παραγαγων.\nΡΑΔΑΜΑΝΘΥΣΤίνος ἕνεκα;\nΚΥΝΙΣΚΟΣΠάντως βούλομαι κατηγορῆσαι τυράννου τινὸς\nἃ συνεπίσταμαι πονηρὰ δράσααντι αὐτῷ παρὰ τὸν\nβίον. οὐκ ἂν οὖν ἀξιόπιστος εἴην λέγων, μὴ\nοὐχὶ πρότερον αὐτὸς φανεὶς οἷός εἰμι καὶ οἷόν\nτινα ἐβίωσα τὸν τρόπον.\nΡΑΔΑΜΑΝΘΥΣΤίς δὲ σύ;\nΚΥΝΙΣΚΟΣΚυνίσκος, ὦ ἄριστε, τὴν γνώμην φιλόσοφος.\nΡΑΔΑΜΑΝΘΥΣΔεῦῤ ἐλθὲ καὶ πρῶτος εἰς τὴν δίκην κατάστηθι,\nσὺ δὲ προσκάλει τοὺς κατηγόρους.\nΕΡΜΗΣ24 Εἴ τις Κυνίσκου τουτουὶ κατηγορεῖ, δεῦρο\nπροσίτω.\nΚΥΝΙΣΚΟΣΟὐδεὶς προσέρχεται.\nΚΥΝΙΣΚΟΣἈλλʼ οὐχ ἱκανὸν τοῦτο, ὦ Κυνίσκε· ἀπόδυθι\nδέ, ὅπως ἐπισκοπήσω σε ἀπὸ τῶν στιγμάτων.\nΚΥΝΙΣΚΟΣΠοῦ γὰρ ἐγὼ στιγματίας ἐγενόμην;\nΡΑΔΑΜΑΝΘΥΣὉπόσα ἄν τις ὑμῶν πονηρὰ ἐργάσηται παρὰ\nτὸν βίον, καθʼ ἕκαστον αὐτῶν ἀφανῆ στίγματα\nἐπὶ τῆς ψυχῆς περιφέρει.\nΚΥΝΙΣΚΟΣἸδού σοι γυμνὸς παρέστηκα· ὥστε ἀναζήτει\nταῦτα ἅπερ σὺ φὴς τὰ στίγματα.\nΡΑΔΑΜΑΝΘΥΣΚαθαρὸς ὡς ἐπίπαν οὑτοσὶ πλὴν τούτων τριῶν\nἢ τεττάρων ἀμαυρῶν πάνυ καὶ ἀσαφῶν στιγμάτων.\nκαίτοι τί τοῦτο; ἴχνη μὲν καὶ σημεῖα πολλὰ\nτῶν ἐγκαυμάτων, οὐκ οἶδα δὲ ὅπως ἐξαλήλιπται,\nμᾶλλον δὲ ἐκκέκοπται. πῶς ταῦτα, ὧ Κυνίσκε, ἢ\nπῶς καθαρὸς ἐξ ὑπαρχῆς ἀναπέφηνας;\nΚΥΝΙΣΚΟΣσοι φράσοω· πάλαι πονηρὸς διʼ ἀπαιδευσίαν\nγενόμενος καὶ πολλὰ διὰ τοῦτο ἐμπολήσας\nστίγματα, ἐπειδὴ τάχιστα φιλοσοφεῖν ἠρξάμην\nκατʼ ὀλίγον ἁπάσας τὰς κηλῖδας ἐκ τῆς ψυχῆς\nἀπελουσάμην.\nΡΑΔΑΜΑΝΘΥΣἈγαθῷ γε οὗτος καὶ ἀνυσιμωτάτῳ χρησάμενος\nτῷ φαρμάκῳ. ἀλλʼ ἄπιθι ἐς τὰς Μακάρων\nνήσους τοῖς ἀρίστοις συνεσόμενος, κατηγορήσας\nγε πρότερον οὗ φὴς τυράννου. ἄλλους προσκάλει.\nΜΙΚΥΛΛΟΣ25 Καὶ τοὐμόν, ὦ Ῥαδάμανθυ, μικρόν ἐστι καὶ\nβραχείας τινὸς ἐξετάσεως δεόμενον· πάλαι γοῦν\nσοι καὶ γυμνός εἰμι, ὥστε ἐπισκόπει.\nΜΙΚΥΛΛΟΣΤίς δὲ ὢν τυγχάνεις;\nΜΙΚΥΛΛΟΣὉ σκυτοτόμος Μίκυλλος.\nΡΑΔΑΜΑΝΘΥΣΕὖ γε, ὦ Μίκυλλε, καθαρὸς ἀκριβῶς καὶ ἀνεπίγραφος·\nἄπιθι καὶ σὺ παρὰ Κυνίσκον τουτονί.\nτὸν τύραννον ἤδη προσκάλει.\nΕΡΜΗΣΜεγαπένθης Λακύδου ἡκέτω. ποῖ στρέφῃ;\nπρόσιθι. σὲ τὸν τύραννον προσκαλῶ. πρόβαλ᾿\nαὐτόν, ὦ Τισιφόνη, ἐς τὸ μέσον ἐπὶ τράχηλον\nὠθοῦσα.\nΡΑΔΑΜΑΝΘΥΣΣὺ δέ, Κυνίσκε, κατηγόρει καὶ διέλεγχε ἤδη·\nπλησίον γὰρ ἁνὴρ οὑτοσί.\nΚΥΝΙΣΚΟΣ26 Τὸ μὲν ὅλον οὐδὲ λόγων ἔδει· γνώσῃ γὰρ αὐτὸν\nαὐτίκα μάλα οἷός ἐστιν ἀπὸ τῶν στιγμάτων.\nὅμως δὲ καὐτὸς ἀποκαλύψω σοι τὸν ἄνδρα κἀκ τοῦ\nλόγου δείξω φανερώτερον. οὑτοσὶ γὰρ ὁ τρισκατάρατος\n\n\n\nὁπόσα μὲν ἰδιώτης ὢν ἔπραξε, παραλείψειν\nμοι δοκῶ· ἐπεὶ δὲ τοὺς θρασυτάτους προσεταιρισάμενος\nκαὶ δορυφόρους συναγαγὼν ἐπαναστὰς\nτῇ πόλει τύραννος κατέστη, ἀκρίτους μὲν ἀπέκτεινε\nπλείονας ἢ μυρίους, τὰς δὲ οὐσίας ἑκάστων\nἀφαιρούμενος καὶ πλούτου πρὸς τὸ ἀκρότατον\nἀφικόμενος οὐδεμίαν μὲν ἀκολασίας ἰδέαν παραλέλοιπεν,\nἁπάσῃ δὲ ὠμότητι καὶ ὕβρει κατὰ τῶν\nἀθλίων πολιτῶν ἐχρήσατο, παρθένους διαφθείρων\nκαὶ ἐφήβους καταισχύνων καὶ πάντα τρόπον\nτοῖς ὑπηκόοις ἐμπαροινῶν. καὶ ὑπεροψίας μέν γε\nκαὶ τύφου καὶ τοῦ πρὸς τοὺς ἐντυγχάνοντας φρυάγματος\nοὐδὲ κατ᾿ ἀξίαν δύναιο ἂν παῤ αὐτοῦ\nλαβεῖν τὴν δίκην· ῥᾷον γοῦν τὸν ἥλιον ἄν τις\nἢ τοῦτον ἀσκαρδαμυκτὶ προσέβλεψεν. οὐ μὴν\nἀλλὰ καὶ τῶν κολάσεων τὸ πρὸς ὠμότητα καίνουργὸν\nαὐτοῦ τίς ἂν διηγήσασθαι δύναιτο, ὅς\nγε μηδὲ τῶν οἰκειοτάτων ἀπέσχετο; καὶ ταῦτα\nὅτι μὴ ἄλλως κενή τίς ἐστι κατ᾿ αὐτοῦ διαβολή,\nαὐτίκα εἴσῃ προσκαλέσας τοὺς ὑπʼ αὐτοῦ πεφονευμένους·\nμᾶλλον δὲ ἄκλητοι, ὡς ὁρᾷς, πάρεισι\nκαὶ περιστάντες ἄγχουσιν αὐτόν. οὗτοι πάντες,\nὦ Ῥαδάμανθυ, πρὸς τοῦ ἀλιτηρίου τεθνᾶσιν, οἱ\nμὲν γυναικῶν ἕνεκα εὐμόρφων ἐπιβουλευθέντες,\nοἱ δὲ υἱέων ἀπαγομένων πρὸς ὕβριν ἀγανακτήσαντες,\nοἱ δὲ ὅτι ἐπλούτουν, οἱ δὲ ὅτι ἦσαν\nδεξιοὶ καὶ σώφρονες καὶ οὐδαμοῦ ἠρέσκοντο τοῖς\nδρωμένοις.\nΡΑΔΑΜΑΝΘΥΣ27 Τί πρὸς ταῦτα φής, ὧ μιαρὲ σύ;\nΜΕΓΑΠΕΝΘΗΣΤοὺς μὲν φόνους εἴργασμαι οὓς λέγει, τὰ δ᾿\nἄλλα πάντα, τὰς μοιχείας καὶ τὰς τῶν ἐφήβων\nὕβρεις καὶ τὰς διαφθορὰς τῶν παρθένων, ταῦτα\nπάντα Κυνίσκος μου κατεψεύσατο.\nΚΥΝΙΣΚΟΣΟὐκοῦν καὶ τούτων, ὦ Ῥαδάμανθυ, παρέξω σοι\nμάρτυρας.\nΡΑΔΑΜΑΝΘΥΣΤίνας τούτους λέγεις;\nΚΥΝΙΣΚΟΣΠροσκάλει μοι, ὦ Ἑρμῆ, τὸν λύχνον αὐτοῦ καὶ\nτὴν κλίνην· μαρτυρήσουσι γὰρ αὐτοὶ παρελθόντες,\nοἷα πράττοντι συνηπίσταντο αὐτῷ.\nΕΡΜΗΣἩ Κλίνη καὶ ὁ Λύχνος ὁ Μεγαπένθους παράστων.\nεὖ γε ἐποίησαν ὑπακούσαντες.\nΡΑΔΑΜΑΝΘΥΣΕἴπατε οὖν ὑμεῖς ἂ σύνιστε Μεγαπένθει τούτῳ·\nπροτέρα δὲ σὺ ἡ Κλίνη λέγε.\nΚΛΙΝΗΠάντα ἀληθῆ κατηγόρησε Κυνίσκος. ἐγὼ μέντοι\nταῦτα εἰπεῖν, ὦ δέσποτα Ῥαδάμανθυ, αἰσχύνομαι·\nτοιαῦτα ἦν ἃ ἐπ᾿ ἐμοῦ διεπράττετο.\nΡΑΔΑΜΑΝΘΥΣΣαφέστατα μὲν οὖν καταμαρτυρεῖς μηδὲ εἰπεῖν\nαὐτὰ ὑπομένουσα, καὶ σὺ δὲ ὁ Λύχνος ἤδη\nμαρτύρει.\nΛΥΧΝΟΣἘγὼ τὰ μεθʼ ἡμέραν μὲν οὐκ εἶδον· οὐ γὰρ\nπαρῆν· ἃ δὲ τῶν νυκτῶν ἐποίει καὶ ἔπασχεν,\nὀκνῶ λέγειν· πλὴν ἀλλὰ ἐθεασάμην γε πολλὰ\nκαὶ ἄρρητα καὶ πᾶσαν ὕβριν ὑπερπεπαικότα. καίτοι\nπολλάκις ἑκὼν τοὔλαιον οὐκ ἔπινον ἀποσβῆναι\nθέλων· ὁ δὲ καὶ προσῆγέ με τοῖς δραωμένοις καὶ τὸ\nφῶς μου πάντα τρόπον κατεμίαινεν.\nΡΑΔΑΜΑΝΘΥΣ28 Ἅλις ἤδη τῶν μαρτύρων. ἀλλὰ καὶ ἀπόδυθι τὴν\nπορφυρίδα, ἵνα τὸν ἀριθμὸν ἴδοωμεν τῶν στιγμάταων.\nπαπαί, ὅλος οὗτος πελιδνὸς καὶ κατάγραφος, μᾶλλον\nδὲ κυάνεός ἐστιν ἀπὸ τῶν στιγμάτων. τίνα ἂν\nοὖν κολασθείη τρόπον; ἆῤ ἐς τὸν Πυριφλεγέθοντά\nἐστιν ἐμβλητέος ἢ παραδοτέος τῷ Κερβέρῳ;\nΚΥΝΙΣΚΟΣΜηδαμῶς· ἀλλʼ εἰ θέλεις, ἐγώ σοι καινήν τινα\nκαὶ πρέπουσαν αὐτῷ τιμωρίαν ὑποθήσομαι.\nΡΑΔΑΜΑΝΘΥΣΛέγε, ὡς ἐγώ σοι μεγίστην ἐπὶ τούτω χάριν\nεἴσομαι.\nΚΥΝΙΣΚΟΣἜθος ἐστίν, οἶμαι, τοῖς ἀποθνήσκουσι πᾶσι\nπίνειν τὸ Λήθης ὕδωρ.\nΡΑΔΑΜΑΝΘΥΣΠάνυ μὲν οὖν.\nΚΥΝΙΣΚΟΣOὐκοῦν μόνος οὗτος ἐξ ἁπάντων ἄποτος ἔστω.\nΡΑΔΑΜΑΝΘΥΣ29 Διὰ τί δή;\nΚΥΝΙΣΚΟΣΧαλεπήν οὕτως ὑφέξει τὴν δίκην μεμνημένος οἱος\nἦν καὶ ὅσον ἠδύνατο ἐν τοῖς ἄνω, καὶ ἀναπεμπαζόμενος\nτὴν τρυφήν.\nΡΑΔΛΜΛΝΘΥΣΕὖ λέγεις· καὶ καταδεδικάσθω καὶ παρὰ τὸν\nΤάνταλον ἀπαχθεὶς οὑτοσὶ δεδέσθω, μεμνημένος\nὦν ἔπραξε παρὰ τὸν βίον.\n","locs":[{"loc":"urn:cts:greekLit:tlg0062.tlg016:1","start":0,"length":974},{"loc":"urn:cts:greekLit:tlg0062.tlg016:2","start":974,"length":671},{"loc":"urn:cts:greekLit:tlg0062.tlg016:3","start":1645,"length":947},{"loc":"urn:cts:greekLit:tlg0062.tlg016:4","start":2592,"length":1342},{"loc":"urn:cts:greekLit:tlg0062.tlg016:5","start":3934,"length":1047},{"loc":"urn:cts:greekLit:tlg0062.tlg016:6","start":4981,"length":939},{"loc":"urn:cts:greekLit:tlg0062.tlg016:7","start":5920,"length":565},{"loc":"urn:cts:greekLit:tlg0062.tlg016:8","start":6485,"length":1170},{"loc":"urn:cts:greekLit:tlg0062.tlg016:9","start":7655,"length":929},{"loc":"urn:cts:greekLit:tlg0062.tlg016:10","start":8584,"length":338},{"loc":"urn:cts:greekLit:tlg0062.tlg016:11","start":8922,"length":1206},{"loc":"urn:cts:greekLit:tlg0062.tlg016:12","start":10128,"length":1027},{"loc":"urn:cts:greekLit:tlg0062.tlg016:13","start":11155,"length":1121},{"loc":"urn:cts:greekLit:tlg0062.tlg016:14","start":12276,"length":2254},{"loc":"urn:cts:greekLit:tlg0062.tlg016:16","start":14530,"length":911},{"loc":"urn:cts:greekLit:tlg0062.tlg016:17","start":15441,"length":695},{"loc":"urn:cts:greekLit:tlg0062.tlg016:18","start":16136,"length":605},{"loc":"urn:cts:greekLit:tlg0062.tlg016:19","start":16741,"length":756},{"loc":"urn:cts:greekLit:tlg0062.tlg016:20","start":17497,"length":789},{"loc":"urn:cts:greekLit:tlg0062.tlg016:21","start":18286,"length":670},{"loc":"urn:cts:greekLit:tlg0062.tlg016:22","start":18956,"length":735},{"loc":"urn:cts:greekLit:tlg0062.tlg016:23","start":19691,"length":658},{"loc":"urn:cts:greekLit:tlg0062.tlg016:24","start":20349,"length":1061},{"loc":"urn:cts:greekLit:tlg0062.tlg016:25","start":21410,"length":537},{"loc":"urn:cts:greekLit:tlg0062.tlg016:26","start":21947,"length":1411},{"loc":"urn:cts:greekLit:tlg0062.tlg016:27","start":23358,"length":1150},{"loc":"urn:cts:greekLit:tlg0062.tlg016:28","start":24508,"length":591},{"loc":"urn:cts:greekLit:tlg0062.tlg016:29","start":25099,"length":266}]}
{"id":"urn:cts:greekLit:tlg0062.tlg016.perseus-grc2","text":"Χάρων εἷεν, ὠ Κλωθοῖ, τὸ μὲν σκάφος τοῦτο ἡμῖν πάλαι εὑτρεπὲς καὶ πρὸς ἀναγωγὴν εὖ μάλα παρεσκευασμένον· ὅ τε γὰρ ἄντλος ἐκκέχυται καὶ ὁ ἱστὸς ὤρθωται καὶ ἡ ὀθόνη παρακέκρουσται καὶ τῶν κωπῶν ἑκάστη τετρόπωται, κωλύει τε οὐδέν, ὅσον ἐπʼ ἐμοί, τὸ ἀγκύριον ἀνασπάσαντας ἀποπλεῖν. ὁ δὲ Ἑρμῆς βραδύνει, πάλαι παρεῖναι δέον κενὸν γοῦν ἐπιβατῶν, ὡς ὁρᾷς, ἔστι τὸ πορθμεῖον τρὶς ἤδη τήμερον ἀναπεπλευκέναι δυνάμενον καὶ σχεδὸν ἀμφὶ βουλυτόν ἐστιν, ἡμεῖς δὲ οὐδέπω οὐδὲ ὀβολὸν ἐμπεπολήκαμεν. εἶτα ὁ Πλούτων εὖ οἶδα ὅτι ἐμὲ ῥᾳθυμεῖν ἐν τούτοις ὑπολήψεται, καὶ ταῦτα παρʼ ἄλλῳ οὔσης τῆς αἰτίας. ὁ δὲ καλὸς ἡμῖν κἀγαθὸς νεκροπομπὸς ὥσπερ τις ἄλλος καὶ αὐτὸς ἄνω τὸ τῆς Λήθης ὕδωρ πεπωκὼς ἀναστρέψαι πρὸς ἡμᾶς ἐπιλέλησται, καὶ ἤτοι παλαίει μετὰ τῶν ἐφήβων ἢ κιθαρίζει ἢ λόγους τινὰς διεξέρχεται ἐπιδεικνύμενος τὸν λῆρον τὸν αὑτοῦ, ἢ τάχα που καὶ κλωπεύει ὁ γεννάδας παρελθών μία γὰρ αὐτοῦ καὶ αὕτη τῶν τεχνῶν. ὁ δʼ οὖν ἐλευθεριάζει πρὸς ἡμᾶς, καὶ ταῦτα ἐξ ἡμισείας ἡμέτερος ὤν.\nΚλωθώ τί δὲ οἶδας, ὦ Χάρων, εἴ τις ἀσχολία προσέπεσεν αὐτῷ, τοῦ Διὸς ἐπὶ πλέον δεηθέντος ἀποχρήσασθαι πρὸς τὰ ἄνω πράγματα; δεσπότης δὲ κἀκεῖνός ἐστιν.\nΧάρων ἀλλʼ οὐχ ὥστε, ὦ Κλωθοῖ, πέρα τοῦ μέτρου δεσπόζειν κοινοῦ κτήματος, ἐπεὶ οὐδὲ ἡμεῖς ποτε αὐτόν, ἀπιέναι δέον, κατεσχήκαμεν. ἀλλʼ ἐγὼ οἶδα τὴν αἰτίαν παρʼ ἡμῖν μὲν γὰρ ἀσφόδελος μόνον καὶ χοαὶ καὶ πόπανα καὶ ἐναγίσματα, τὰ δʼ ἄλλα ζόφος καὶ ὁμίχλη καὶ σκότος, ἐν δὲ τῷ οὐρανῷ φαιδρὰ πάντα καὶ ἥ τε ἀμβροσία πολλὴ καὶ τὸ νέκταρ ἄφθονον ὥστε ἥδιον παρʼ ἐκείνοις βραδύνειν ἔοικε. καὶ παρʼ ἡμῶν μὲν ἀνίπταται καθάπερ ἐκ δεσμωτηρίου τινὸς ἀποδιδράσκων ἐπειδὰν δὲ καιρὸς κατιέναι, σχολῇ καὶ βάδην μόγις ποτὲ κατέρχεται.\nΚλωθώ μηκέτι χαλέπαινε, ὦ Χάρων πλησίον γὰρ αὐτὸς οὗτος, ὡς ὁρᾷς, πολλούς τινας ἡμῖν ἄγων, μᾶλλον δὲ ὥσπερ τι αἰπόλιον ἀθρόους αὐτοὺς τῇ ῥάβδῳ σοβῶν. ἀλλά τί τοῦτο; δεδεμένον τινὰ ἐν αὐτοῖς καὶ ἄλλον γελῶντα ὁρῶ, ἕνα δέ τινα καὶ πήραν ἐξημμένον καὶ ξύλον ἐν τῇ χειρὶ ἔχοντα, δριμὺ ἐνορῶντα καὶ τοὺς ἄλλους ἐπισπεύδοντα. οὐχ ὁρᾷς δὲ καὶ τὸν Ἑρμῆν αὐτὸν ἱδρῶτι ῥεόμενον καὶ τὼ πόδε κεκονιμένον καὶ πνευστιῶντα; μεστὸν γοῦν ἄσθματος αὐτῷ τὸ στόμα. τί ταῦτα, ὦ Ἑρμῆ; τίς ἡ σπουδή; τεταραγμένῳ γὰρ ἡμῖν ἔοικας.\nἙρμῆς τί δʼ ἄλλο, ὦ Κλωθοῖ, ἢ τουτονὶ τὸν ἀλιτήριον ἀποδράντα μεταδιώκων ὀλίγου δεῖν λιπόνεως ὑμῖν τήμερον ἐγενόμην;\nΚλωθώ τίς δʼ ἐστίν; ἢ τί βουλόμενος ἀπεδίδρασκε;\nἙρμῆς τουτὶ μὲν πρόδηλον, ὅτι ζῆν μᾶλλον ἐβούλετο. ἔστι δὲ βασιλεύς τις ἢ τύραννος, ἀπὸ γοῦν τῶν ὀδυρμῶν καὶ ὧν ἀνακωκύει, πολλῆς τινος εὐδαιμονίας ἐστερῆσθαι λέγων.\nΚλωθώ εἶθʼ ὁ μάταιος ἀπεδίδρασκεν, ὡς ἐπιβιῶναι δυνάμενος, ἐπιλελοιπότος ἤδη τοῦ ἐπικεκλωσμένου αὐτῷ νήματος;\nἙρμῆς ἀπεδίδρασκε, λέγεις; εἰ γὰρ μὴ ὁ γενναιότατος οὗτος, ὁ τὸ ξύλον, συνήργησέ μοι καὶ συλλαβόντες αὐτὸν ἐδήσαμεν, κἂν ᾤχετο ἡμᾶς ἀποφυγών ἀφʼ οὗ γάρ μοι παρέδωκεν αὐτὸν ἡ Ἄτροπος, παρʼ ὅλην τὴν ὁδὸν ἀντέτεινε καὶ ἀντέσπα, καὶ τὼ πόδε ἀντερείδων πρὸς τὸ ἔδαφος οὐ παντελῶς εὐάγωγος ἦν· ἐνίοτε δὲ καὶ ἱκέτευε καὶ κατελιπάρει, ἀφεθῆναι πρὸς ὀλίγον ἀξιῶν καὶ πολλὰ δώσειν ὑπισχνούμενος. ἐγὼ δέ, ὥσπερ εἰκός, οὐκ ἀνίειν ὁρῶν ἀδυνάτων ἐφιέμενον. ἐπεὶ δὲ κατʼ αὐτὸ ἤδη τὸ στόμιον ἦμεν, ἐμοῦ τοὺς νεκρούς, ὡς ἔθος, ἀπαριθμοῦντος τῷ Αἰακῷ κἀκείνου λογιζομένου αὐτοὺς πρὸς τὸ παρὰ τῆς σῆς ἀδελφῆς πεμφθὲν αὐτῷ σύμβολον, λαθὼν οὐκ οἶδʼ ὅπως ὁ τρισκατάρατος ἀπιὼν ᾤχετο. ἐνέδει οὖν νεκρὸς εἷς τῷ λογισμῷ, καὶ ὁ Αἰακὸς ἀνατείνας τὰς ὀφρῦς, μὴ ἐπὶ πάντων, ὦ Ἑρμῆ, φησί, χρῶ τῇ κλεπτικῇ, ἅλις σοι αἱ ἐν οὐρανῷ παιδιαί· τὰ νεκρῶν δὲ ἀκριβῆ καὶ οὐδαμῶς λαθεῖν δυνάμενα. τέτταρας, ὡς ὁρᾷς, πρὸς τοῖς χιλίοις ἔχει τὸ σύμβολον ἐγκεχαραγμένους, σὺ δέ μοι παρʼ ἕνα ἥκεις ἄγων, εἰ μὴ τοῦτο φής, ὡς παραλελόγισταὶ σε ἡ Ἄτροπος. ἐγὼ δὲ ἐρυθριάσας πρὸς τὸν λόγον ταχέως ὑπεμνήσθην τῶν κατὰ τὴν ὁδόν, κἀπειδὴ περιβλέπων οὐδαμοῦ τοῦτον εἶδον, συνεὶς τὴν ἀπόδρασιν ἐδίωκον ὡς εἶχον τάχους κατὰ τὴν ἄγουσαν πρὸς τὸ φῶς· εἵπετο δὲ αὐθαίρετός μοι ὁ βέλτιστος οὗτος, καὶ ὥσπερ ἀπὸ ὕσπληγγος θέοντες καταλαμβάνομεν αὐτὸν ἤδη ἐν Ταινάρῳ· παρὰ τοσοῦτον ἦλθε διαφυγεῖν.\nΚλωθώ ἡμεῖς δέ, ὦ Χάρων, ὀλιγωρίαν ἤδη τοῦ Ἑρμοῦ κατεγινώσκομεν.\nΧάρων τί οὖν ἔτι διαμέλλομεν ὡς οὐχ ἱκανῆς ἡμῖν γεγενημένης διατριβῆς;\nΚλωθώ εὖ λέγεις· ἐμβαινέτωσαν. ἐγὼ δὲ προχειρισαμένη τὸ βιβλίον καὶ παρὰ τὴν ἀποβάθραν καθεζομένη, ὡς ἔθος, ἐπιβαίνοντα ἕκαστον αὐτῶν διαγνώσομαι, τίς καὶ πόθεν καὶ ὅντινα τεθνεὼς τὸν τρόπον· σὺ δὲ παραλαμβάνων στοίβαζε καὶ συντίθει· σὺ δέ, ὦ Ἑρμῆ,˘- τὰ νεογνὰ ταυτὶ πρῶτα ἐμβαλοῦ· τί γὰρ ἂν καὶ ἀποκρίναιντό μοι;\nἙρμῆς ἰδού σοι, ὦ πορθμεῦ, τὸν ἀριθμὸν οὗτοι τριακόσιοι μετὰ τῶν ἐκτιθεμένων.\nΧάρων βαβαὶ τῆς εὐαγρίας. ὀμφακίας ἡμῖν νεκροὺς ἥκεις ἄγων.\nἙρμῆς βούλει, ὦ Κλωθοῖ, τοὺς ἀκλαύστους ἐπὶ τούτοις ἐμβιβασώμεθα;\nΚλωθώ τοὺς γέροντας λέγεις; οὕτω ποίει. τί γάρ με δεῖ πράγματα ἔχειν τὰ πρὸ Εὐκλείδου νῦν ἐξετάζουσαν; οἱ ὑπὲρ ἑξήκοντα ὑμεῖς πάριτε ἤδη. τί τοῦτο; οὐκ ἐπακούουσί μου βεβυσμένοι τὰ ὦτα ὑπὸ τῶν ἐτῶν. δεήσει τάχα καὶ τούτους ἀράμενον παραγαγεῖν.\nἙρμῆς ἰδοὺ πάλιν οὗτοι δυεῖν δέοντες τετρακόσιοι, τακεροὶ πάντες καὶ πέπειροι καὶ καθʼ ὥραν τετρυγημένοι.\nΧάρων νὴ Δίʼ, ἐπεὶ ἀσταφίδες γε πάντες ἤδη εἰσί.\nΚλωθώ τοὺς τραυματίας ἐπὶ τούτοις, ὦ Ἑρμῆ, παράγαγε· καὶ πρῶτόν μοι εἴπατε ὅπως ἀποθανόντες ἥκετε· μᾶλλον δὲ αὐτὴ πρὸς τὰ γεγραμμένα ὑμᾶς ἐπισκέψομαι. πολεμοῦντας ἀποθανεῖν ἔδει χθὲς ἐν Μηδίᾳ τέτταρας ἐπὶ τοῖς ὀγδοήκοντα καὶ τὸν Ὀξυάρτου υἱὸν μετʼ αὐτῶν Γωβάρην.\nἙρμῆς πάρεισι\nΚλωθώ διʼ ἔρωτα αὑτοὺς ἀπέσφαξαν ἑπτά, καὶ ὁ φιλόσοφος Θεαγένης διὰ τὴν ἑταίραν τὴν Μεγαρόθεν.\nἙρμῆς οὑτοιὶ πλησίον.\nΚλωθώ ποῦ δʼ οἱ περὶ τῆς βασιλείας ὑπʼ ἀλλήλων ἀποθανόντες;\nἙρμῆς Παρεστᾶσιν.\nΚλωθώ ὁ δʼ ὑπὸ τοῦ μοιχοῦ καὶ τῆς γυναικὸς φονευθείς;\nἙρμῆς ἰδού σοι πλησίον.\nΚλωθώ τοὺς ἐκ δικαστηρίων δῆτα παράγαγε, λέγω δὲ τοὺς ἐκ τυμπάνου καὶ τοὺς ἀνεσκολοπισμένους. οἱ δʼ ὑπὸ λῃστῶν ἀποθανόντες ἑκκαίδεκα ποῦ εἰσιν, ὦ Ἑρμῆ;\nἙρμῆς πάρεισιν οἵδε οἱ τραυματίαι οὓς ὁρᾷς. τὰς δὲ γυναῖκας ἅμα βούλει παραγάγω;\nΚλωθώ μάλιστα, καὶ τοὺς ἀπὸ ναυαγίων γε ἅμα· καὶ γὰρ τεθνᾶσι τὸν ὅμοιον τρόπον. καὶ τοὺς ἀπὸ τοῦ πυρετοῦ δέ, καὶ τούτους ἅμα, καὶ τὸν ἰατρὸν μετʼ αὐτῶν Ἀγαθοκλέα.\nΚλωθώποῦ δʼ ὁ φιλόσοφος Κυνίσκος, ὃν ἔδει τῆς Ἑκάτης τὸ δεῖπνον φαγόντα καὶ τὰ ἐκ τῶν καθαρσίων ᾠὰ καὶ πρὸς τούτοις γε σηπίαν ὠμὴν ἀποθανεῖν;\nΚυνίσκος πάλαι σοι παρέστηκα, ὦ βελτίστη Κλωθοῖ. τι δέ με ἀδικήσαντα τοσοῦτον εἴας ἄνω τὸν χρόνον; σχεδὸν γὰρ ὅλον μοι τὸν ἄτρακτον ἐπέκλωσας. καίτοι πολλάκις ἐπειράθην τὸ νῆμα διακόψας ἐλθεῖν, ἀλλʼ οὐκ οἶδʼ ὅπως ἄρρηκτον ἦν.\nΚλωθώ ἔφορόν σε καὶ ἰατρὸν εἶναι τῶν ἀνθρωπίνων ἁμαρτημάτων ἀπελίμπανον. ἀλλὰ ἔμβαινε ἀγαθῇ τύχῃ.\nΚυνίσκος μὰ Δίʼ, ἢν μὴ πρότερόν γε τουτονὶ τὸν δεδεμένον ἐμβιβασώμεθα· δέδια γὰρ μή σε παραπείσῃ δεόμενος.\nΚλωθώ φέρʼ ἴδω τίς ἐστι.\nΚυνίσκοςΜεγαπένθης ὁ Λακύδου, τύραννος.\nΚλωθώ Ἐπίβαινε σύ.\nΜεγαπένθης μηδαμῶς, ὦ δέσποινα Κλωθοῖ, ἀλλά με πρὸς ὀλίγον ἔασον ἀνελθεῖν. εἶτά σοι αὐτόματος ἥξω καλοῦντος μηδενός.\nΚλωθώ τί δὲ ἔστιν οὗ χάριν ἀφικέσθαι θέλεις;\nΜεγαπένθης τὴν οἰκίαν ἐκτελέσαι μοι πρότερον ἐπίτρεψον ἡμιτελὴς γὰρ ὁ δόμος καταλέλειπται.\nΚλωθώ ληρεῖς· ἀλλὰ ἔμβαινε.\nΜεγαπένθης οὐ πολὺν χρόνον, ὦ Μοῖρα, αἰτῶ· μίαν με ἔασον μεῖναι τήνδε ἡμέραν, ἄχρι ἄν τι ἐπισκήψω τῇ γυναικὶ περὶ τῶν χρημάτων, ἔνθα τὸν μέγαν εἶχον θησαυρὸν κατορωρυγμένον.\nΚλωθώ ἄραρεν οὐκ ἂν τύχοις.\nΜεγαπένθης ἀπολεῖται οὖν χρυσὸς τοσοῦτος;\nΚλωθώ οὐκ ἀπολεῖται. θάρρει τούτου γε ἕνεκα· Μεγακλῆς γὰρ αὐτὸν ὁ σὸς ἀνεψιὸς παραλήψεται.\nΜεγαπένθης ὢ τῆς ὕβρεως. ὁ ἐχθρός, ὃν ὑπὸ ῥᾳθυμίας ἔγωγε οὐ προαπέκτεινα;\nΚλωθώ ἐκεῖνος αὐτός· καὶ ἐπιβιώσεταί σοι ἔτη τετταράκοντα καὶ μικρόν τι πρός, τὰς παλλακίδας καὶ τὴν ἐσθῆτα καὶ τὸν χρυσὸν ὅλον σου παραλαβών.\nΜεγαπένθης ἀδικεῖς, ὦ Κλωθοῖ, τἀμὰ τοῖς πολεμιωτάτοις διανέμουσα.\nΚλωθώ σὺ γὰρ οὐχὶ Κυδιμάχου αὐτὰ ὄντα, ὦ γενναιότατε, παρειλήφεις ἀποκτείνας τε αὐτὸν καὶ τὰ παιδία ἔτι ἐμπνέοντι ἐπισφάξας;\nΜεγαπένθης ἀλλὰ νῦν ἐμὰ ἦν.\nΚλωθώ οὐκοῦν ἐξήκει σοι ὁ χρόνος ἤδη τῆς κτήσεως,\nΜεγαπένθης ἄκουσον, ὦ Κλωθοῖ, ἅ σοι ἰδίᾳ μηδενὸς ἀκούοντος εἰπεῖν βούλομαι· ὑμεῖς δὲ ἀπόστητε πρὸς ὀλίγον. ἄν με ἀφῇς ἀποδρᾶναι, χίλιά σοι τάλαντα χρυσίου ἐπισήμου δώσειν ὑπισχνοῦμαι τήμερον.\nΚλωθώ ἔτι γὰρ χρυσόν, ὦ γελοῖε, καὶ τάλαντα διὰ μνήμης ἔχεις;\nΜεγαπένθης καὶ τοὺς δύο δὲ κρατῆρας, εἰ βούλει, προσθήσω οὓς ἔλαβον ἀποκτείνας Κλεόκριτον, ἕλκοντας ἑκάτερον χρυσοῦ ἀπέφθου τάλαντα ἑκατόν.\nΚλωθώ ἕλκετε αὐτόν ἔοικε γὰρ οὐκ ἐπεμβήσεσθαι ἡμῖν ἑκών.\nΜεγαπένθης μαρτύρομαι ὑμᾶς, ἀτελὲς μένει τὸ τεῖχος καὶ τὰ νεώρια· ἐξετέλεσα γὰρ ἂν αὐτὰ ἐπιβιοὺς πέντε μόνας ἡμέρας.\nΚλωθώ Ἀμέλησον ἄλλος τειχιεῖ.\nΜεγαπένθης καὶ μὴν τοῦτό γε πάντως εὔγνωμον αἰτῶ.\nΚλωθώ τὸ ποῖον;\nΜεγαπένθης εἰς τοσοῦτον ἐπιβιῶναι, μέχρι ἂν ὑπαγάγωμαι Πισίδας καὶ Λυδοῖς ἐπιθῶ τοὺς φόρους καὶ μνῆμα ἑαυτῷ παμμέγεθες ἀναστήσας ἐπιγράψω ὁπόσα ἔπραξα μεγάλα καὶ στρατηγικὰ παρὰ τὸν βίον.\nΚλωθώ οὗτος, οὐκέτι μίαν ἡμέραν ταύτην αἰτεῖς, ἀλλὰ σχεδὸν εἴκοσιν ἐτῶν διατριβήν.\nΜεγαπένθης καὶ μὴν ἐγγυητὰς ὑμῖν ἕτοιμος παρασχέσθαι τοῦ τάχους καὶ τῆς ἐπανόδου. εἰ βούλεσθε δέ, καὶ ἄντανδρον ὑμῖν ἀντʼ ἐμαυτοῦ παραδώσω τὸν ἀγαπητόν.\nΚλωθώ ὦ μιαρέ, ὃν ηὔχου πολλάκις ὑπὲρ γῆς καταλιπεῖν;\nΜεγαπένθης πάλαι ταῦτα ηὐχόμην νυνὶ δὲ ὁρῶ τὸ βέλτιον.\nΚλωθώ ἥξει κἀκεῖνός σοι μετʼ ὀλίγον ὑπὸ τοῦ νεωστὶ βασιλεύοντος ἀνῃρημένος.\nΜεγαπένθης οὐκοῦν ἀλλὰ τοῦτό γε μὴ ἀντείπῃς ὦ Μοῖρά μοι.\nΚλωθώ τὸ ποῖον;\nΜεγαπένθης εἰδέναι βούλομαι τὰ μετʼ ἐμὲ ὅντινα ἕξει τὸν τρόπον.\nΚλωθώ ἄκουε· μᾶλλον γὰρ ἀνιάσῃ μαθών. τὴν μὲν γυναῖκα Μίδας ὁ δοῦλος ἕξει, καὶ πάλαι δὲ αὐτὴν ἐμοίχευεν.\nΜεγαπένθης ὁ κατάρατος, ὃν ἐγὼ πειθόμενος αὐτῇ ἀφῆκα ἐλεύθερον;\nΚλωθώ ἡ θυγάτηρ δέ σοι ταῖς παλλακίσι τοῦ νυνὶ τυραννοῦντος ἐγκαταλεγήσεται· αἱ εἰκόνες δὲ καὶ ἀνδριάντες οὓς ἡ πόλις ἀνέστησέ σοι πάλαι πάντες ἀνατετραμμένοι γέλωτα παρέξουσι τοῖς θεωμένοις.\nΜεγαπένθης εἰπέ μοι, τῶν φίλων δὲ οὐδεὶς ἀγανακτήσει τοῖς δρωμένοις;\nΚλωθώ τίς γὰρ ἦν σοι φίλος; ἢ ἐκ τίνος αἰτίας γενόμενος; ἀγνοεῖς ὅτι πάντες οἱ καὶ προσκυνοῦντες . καὶ τῶν λεγομένων καὶ πραττομένων ἕκαστα ἐπαινοῦντες ἢ φόβῳ ἢ ἐλπίσι ταῦτα ἔδρων, τῆς ἀρχῆς ὄντες φίλοι καὶ πρὸς τὸν καιρὸν ἀποβλέποντες;\nΜεγαπένθης καὶ μὴν σπένδοντες ἐν τοῖς συμποσίοις μεγάλῃ τῇ φωνῇ ἐπηύχοντό μοι πολλὰ καὶ ἀγαθά, προαποθανεῖν ἕκαστος αὐτῶν ἕτοιμος, εἰ οἷόν τε εἶναι· καὶ ὅλως, ὅρκος αὐτοῖς ἦν ἐγώ.\nΚλωθώ τοιγαροῦν παρʼ ἑνὶ αὐτῶν χθὲς δειπνήσας ἀπέθανες· τὸ γὰρ τελευταῖόν σοι πιεῖν ἐνεχθὲν ἐκεῖνο δευρὶ κατέπεμψέ σε.\nΜεγαπένθης τοῦτʼ ἄρα πικροῦ τινος ᾐσθόμην τί βουλόμενος δὲ ταῦτα ἔπραξε;\nΚλωθώπολλά με ἀνακρίνεις, ἐμβῆναι δέον,\nΜεγαπένθης ἕν με πνίγει μάλιστα, ὦ Κλωθοῖ, διʼ ὅπερ ἐπόθουν κἂν πρὸς ὀλίγον ἐς τὸ φῶς ἀνακῦψαι πάλιν.\nΚλωθώ τι δὲ τοῦτό ἐστιν; ἔοικε γάρ τι παμμέγεθες εἶναι.\nΜεγαπένθης Καρίων ὁ ἐμὸς οἰκέτης ἐπεὶ τάχιστά με ἀποθανόντα εἶδε, περὶ δείλην ὀψίαν ἀνελθὼν εἰς τὸ οἴκημα ἔνθα ἐκείμην, σχολῆς οὔσης — οὐδεὶς γὰρ οὐδὲ ἐφύλαττέ με — Γλυκέριον τὴν παλλάκιδα μου — καὶ πάλαι δέ, οἶμαι, κεκοινωνήκεσαν — παραγαγὼν ἐπισπασάμενος τὴν θύραν ἐσπόδει καθάπερ οὐδενὸς ἔνδον παρόντος· εἶτʼ ἐπειδὴ ἅλις εἶχε τῆς ἐπιθυμίας, ἀποβλέψας εἰς ἐμέ, σύ μέντοι, φησίν, ὦ μιαρὸν ἀνθρώπιον, πληγάς μοι πολλάκις οὐδὲν ἀδικοῦντι ἐνέτεινας· καὶ ταῦθʼ ἅμα λέγων παρέτιλλὲ τέ με καὶ κατὰ κόρρης ἔπαιε, τέλος δὲ πλατὺ χρεμψάμενος καταπτύσας μου καί, εἰς τὸν Ἀσεβῶν χῶρον ἄπιθι, ἐπειπὼν ᾤχετο· ἐγὼ δὲ ἐνεπιμπράμην μέν, οὐκ εἶχον δὲ ὅμως ὅ τι καὶ δράσαιμι αὐτὸν αὖος ἤδη καὶ ψυχρὸς ὤν. καὶ ἡ μιαρὰ δὲ παιδίσκη ἐπεὶ ψόφου προσιόντων τινῶν ᾔσθετο, σιέλῳ χρίσασα τοὺς ὀφθαλμοὺς ὡς δακρύσασα ἐπʼ ἐμοί, κωκύουσα καὶ τοὔνομα ἐπικαλουμένη ἀπηλλάττετο. ὧν εἰ λαβοίμην —\nΚλωθώ παῦσαι ἀπειλῶν, ἀλλὰ ἔμβηθι· καιρὸς ἤδη σε ἀπαντᾶν ἐπὶ τὸ δικαστήριον.\nΜεγαπένθης καὶ τίς ἀξιώσει κατʼ ἀνδρὸς τυράννου ψῆφον λαβεῖν;\nΚλωθώ κατὰ τυραννοῦ μὲν οὐδείς, κατὰ νεκροῦ δὲ ὁ Ῥαδάμανθυς, ὃν αὐτίκα ὄψει μάλα δίκαιον καὶ κατʼ ἀξίαν ἐπιτιθέντα ἑκάστῳ τὴν δίκην τὸ δὲ νῦν ἔχον μὴ διάτριβε.\nΜεγαπένθης κἂν ἰδιώτην με ποίησον, ὦ Μοῖρα, τῶν πενήτων ἕνα, κἂν δοῦλον ἀντὶ τοῦ πάλαι βασιλέως· ἀναβιῶναί με ἔασον μόνον.\nΚλωθώ ποῦ ʼ στιν ὁ τὸ ξύλον; καὶ σὺ δέ, ὦ Ἑρμῆ, σύρατʼ αὐτὸν εἴσω τοῦ ποδός· οὐ γὰρ ἂν ἐμβαίη ἑκών.\nἙρμῆς ἕπου νῦν, δραπέτα· δέχου τοῦτον σύ, πορθμεῦ, καὶ τὸ δεῖνα,ὅπως ἀσφαλῶς —\nΧάρων ἀμέλει, πρὸς τὸν ἱστὸν δεδήσεται.\nΜεγαπένθης καὶ μὴν ἐν τῇ προεδρίᾳ καθέζεσθαί με δεῖ.\nΚλωθώ ὅτι τί;\nΜεγαπένθης ὅτι, νὴ Δία, τύραννος ἦν καὶ δορυφόρους εἶχον μυρίους.\nΚυνίσκος εἶτʼ οὐ δικαίως σε παρέτιλλεν ὁ Καρίων οὑτωσὶ σκαιὸν ὄντα; πικρὰν δʼ οὖν τὴν τυραννίδα ἕξεις γευσάμενος τοῦ ξύλου.\nΜεγαπένθης τολμήσει γὰρ Κυνίσκος ἐπανατείνασθαί μοι τὸ βάκτρον; οὐκ ἐγώ σε πρῴην, ὅτι ἐλεύθερος ἄγαν καὶ τραχὺς ἦσθα καὶ ἐπιτιμητικός, μικροῦ δεῖν προσεπαττάλευσα;\nΚυνίσκος τοιγαροῦν μενεῖς καὶ σὺ τῷ ἱστῷ προσπεπατταλευμένος.\nΜίκυλλος εἰπέ μοι, ὦ Κλωθοῖ, ἐμοῦ δὲ οὐδεὶς ὑμῖν λόγος; ἢ διότι πένης εἰμί, διὰ τοῦτο καὶ τελευταῖον ἐμβῆναί με δεῖ;\nΚλωθώ σὺ δὲ τίς εἶ;\nΜίκυλλος ὁ σκυτοτόμος Μίκυλλος.\nΚλωθώ\nεἶτα ἄχθῃ βραδύνων; οὐχ ὁρᾷς ὁπόσα ὁ τύραννος ὑπισχνεῖται δώσειν ἀφεθεὶς πρὸς ὀλίγον; θαῦμα γοῦν ἔχει με, εἰ μὴ ἀγαπητὴ καὶ σοὶ ἡ διατριβή.\nΜίκυλλος ἄκουσον, ὦ βελτίστη Μοιρῶν· οὐ πάνυ με ἡ τοῦ Κύκλωπος ἐκείνη εὐφραίνει δωρεά, ὑπισχνεῖσθαι ὅτι πύματον ἐγὼ τὸν Οὖτιν κατέδομαι ἄν τε γοῦν πρῶτον, ἄν τε πύματον, οἱ αὐτοὶ ὀδόντες περιμένουσιν. ἄλλως τε οὐδʼ ὅμοια τἀμὰ τοῖς τῶν πλουσίων ἐκ διαμέτρου γὰρ ἡμῶν οἱ βίοι, φασίν ὁ μὲν γε τύραννος εὐδαίμων εἶναι δοκῶν παρὰ τὸν βίον, φοβερὸς ἅπασι καὶ περίβλεπτος, ἀπολιπὼν χρυσὸν τοσοῦτον καὶ ἀργύριον καὶ ἐσθῆτα καὶ ἵππους καὶ δεῖπνα καὶ παῖδας ὡραίους καὶ γυναῖκας εὐμόρφους εἰκότως ἠνιᾶτο καὶ ἀποσπώμενος αὐτῶν ἤχθετο· οὐ γὰρ οἶδʼ ὅπως καθάπερ ἰξῷ τινι προσέχεται τοῖς τοιούτοις ἡ ψυχὴ καὶ οὐκ ἐθέλει ἀπαλλάττεσθαι ῥᾳδίως ἅτε αὐτοῖς πάλαι προστετηκυῖα· μᾶλλον δὲ ὥσπερ ἄρρηκτός τις οὗτος ὁ δεσμός ἐστιν, ᾧ δεδέσθαι συμβέβηκεν αὐτούς. ἀμέλει κἂν ἀπάγῃ τις αὐτοὺς μετὰ βίας, ἀνακωκύουσι καὶ ἱκετεύουσι, καὶ τὰ ἄλλα ὄντες θρασεῖς, δειλοὶ πρὸς ταύτην εὑρίσκονται τὴν ἐπὶ τὸν Ἃιδην φέρουσαν ὁδὸν ἐπιστρέφονται γοῦν εἰς τοὐπίσω καὶ ὥσπερ οἱ δυσέρωτες κἂν πόρρωθεν ἀποβλέπειν τὰ ἐν τῷ φωτὶ βούλονται, οἷα ὁ μάταιος ἐκεῖνος ἐποίει καὶ παρὰ τὴν ὁδὸν ἀποδιδράσκων κἀνταῦθὰ\nΜίκυλλοςσε καταλιπαρῶν. ἐγὼ δὲ ἅτε μηδὲν ἔχων ἐνέχυρον ἐν τῷ βίῳ, οὐκ ἀγρόν, οὐ συνοικίαν, οὐ χρυσόν, οὐ σκεῦος, οὐ δόξαν, οὐκ εἰκόνας, εἰκότως εὔζωνος ἦν, κἀπειδὴ μόνον ἡ Ἄτροπος ἔνευσέ μοι, ἄσμενος ἀπορρίψας τὴν σμίλην καὶ τὸ κάττυμα — κρηπῖδα γάρ τινα ἐν ταῖν χεροῖν εἶχον — ἀναπηδήσας εὐθὺς ἀνυπόδητος οὐδὲ τὴν μελαντηρίαν ἀπονιψάμενος εἱπόμην, μᾶλλον δὲ ἡγούμην, ἐς τὸ πρόσω ὁρῶν οὐδὲν γάρ με τῶν κατόπιν ἐπέστρεφε καὶ μετεκάλει. καὶ νὴ Δίʼ ἤδη καλὰ τὰ παρʼ ὑμῖν πάντα ὁρῶ· τό τε γὰρ ἰσοτιμίαν ἅπασιν εἶναι καὶ μηδένα τοῦ πλησίον διαφέρειν, ὑπερήδιστον ἐμοὶ γοῦν δοκεῖ. τεκμαίρομαι δὲ μηδʼ ἀπαιτεῖσθαι τὰ χρέα τοὺς ὀφείλοντας ἐνταῦθα μηδὲ φόρους ὑποτελεῖν, τὸ δέ μέγιστον, μηδὲ ῥιγοῦν τοῦ χειμῶνος μηδὲ νοσεῖν μηδʼ ὑπὸ τῶν δυνατωτέρων ῥαπίζεσθαι. εἰρήνη δὲ πᾶσι καὶ πράγματα ἐς τὸ ἔμπαλιν ἀνεστραμμένα· ἡμεῖς μὲν οἱ πένητες γελῶμεν, ἀνιῶνται δὲ καὶ οἰμώζουσιν οἱ πλούσιοι.\nΚλωθώ πάλαι οὖν σε, ὦ Μίκυλλε, γελῶντα ἑώρων. τί δʼ ἦν ὅ σε μάλιστα ἐκίνει γελᾶν;\nΜίκυλλος ἄκουσον, ὦ τιμιωτάτη μοι θεῶν παροικῶν ἄνω τῷ τυράννῳ πάνυ ἀκριβῶς ἑώρων τὰ γιγνόμενα παρʼ αὐτῷ καί μοι ἐδόκει τότε ἰσόθεός τις εἶναι· τῆς τε γὰρ πορφύρας τὸ ἄνθος ὁρῶν ἐμακάριζον, καὶ τῶν ἀκολουθούντων τὸ πλῆθος καὶ τὸν χρυσὸν καὶ τὰ λιθοκόλλητα ἐκπώματα καὶ τὰς κλίνας τὰς ἀργυρόποδας· ἔτι δὲ καὶ ἡ κνῖσα ἡ τῶν σκευαζομένων εἰς τὸ δεῖπνον ἀπέκναιέ με, ὥστε ὑπεράνθρωπός τις ἀνὴρ καὶ τρισόλβιός μοι κατεφαίνετο καὶ μονονουχὶ πάντων καλλίων καὶ ὑψηλότερος ὅλῳ πήχει βασιλικῷ, ἐπαιρόμενος τῇ τύχῃ καὶ σεμνῶς προβαίνων καὶ ἑαυτὸν ἐξυπτιάζων καὶ τοὺς ἐντυγχάνοντας ἐκπλήττων. ἐπεὶ δὲ ἀπέθανεν, αὐτός τε παγγέλοιος ὤφθη μοι ἀποδυσάμενος τὴν τρυφήν, κἀμαυτοῦ ἔτι μᾶλλον κατεγέλων οἷον κάθαρμα ἐτεθήπειν, ἀπὸ τῆς κνίσης τεκμαιρόμενος αὐτοῦ τὴν εὐδαιμονίαν καὶ μακαρίζων ἐπὶ τῷ αἵματι τῶν ἐν τῇ Λακωνικῇ\nΜίκυλλοςθαλάττῃ κοχλίδων. οὐ μόνον δὲ τοῦτον, ἀλλὰ καὶ τὸν δανειστὴν Γνίφωνα ἰδὼν στένοντα καὶ μεταγινώσκοντα ὅτι μὴ ἀπέλαυσε τῶν χρημάτων, ἀλλʼ ἄγευστος αὐτῶν ἀπέθανε τῷ ἀσώτῳ Ῥοδοχάρει τὴν οὐσίαν ἀπολιπών, — οὗτος γὰρ ἄγχιστα ἦν αὐτῷ γένους καὶ πρῶτος ἐπὶ τὸν κλῆρον ἐκαλεῖτο κατὰ τὸν νόμον — οὐκ εἶχον ὅπως καταπαύσω τὸν γέλωτα, καὶ μάλιστα μεμνημένος ὡς ὠχρὸς ἀεὶ καὶ αὐχμηρὸς ἦν, φροντίδος τὸ μέτωπον ἀνάπλεως καὶ μόνοις τοῖς δακτύλοις πλουτῶν, οἷς τάλαντα καὶ μυριάδας ἐλογίζετο, κατὰ μικρὸν συλλέγων τὰ μετʼ ὀλίγον ἐκχυθησόμενα πρὸς τοῦ μακαρίου Ῥοδοχάρους. ἀλλὰ τί οὐκ ἁπερχόμεθα ἤδη; καὶ μεταξὺ γὰρ πλέοντες τὰ λοιπὰ γελασόμεθα οἰμώζοντας αὐτοὺς ὁρῶντες.\nΚλωθώ ἔμβαινε, ἵνα καὶ ἀνιμήσηται ὁ πορθμεὺς τὸ ἀγκύριον.\nΧάρων οὗτος, ποῖ φέρῃ; πλῆρες ἤδη τὸ σκάφος· αὐτοῦ περίμενε εἰς αὔριον· ἕωθέν σε διαπορθμεύσομεν.\nΜίκυλλος ἀδικεῖς, ὦ Χάρων, ἕωλον ἤδη νεκρὸν ἀπολιμπάνων ἀμέλει γράψομαί σε παρανόμων ἐπὶ τοῦ Ῥαδαμάνθυος. οἴμοι τῶν κακῶν ἤδη πλέουσιν ἐγὼ δὲ μόνος ἐνταῦθα περιλελείψομαι. καίτοι τί οὐ διανήχομαι κατʼ αὐτούς; οὐ γὰρ δέδια μὴ ἀπαγορεύσας ἀποπνιγῶ ἤδη τεθνεώς· ἄλλως τε οὐδὲ τὸν ὀβολὸν ἔχω τὰ πορθμεῖα καταβαλεῖν.\nΚλωθώτί τοῦτο; περίμεινον, ὦ Μίκυλλε· οὐ θέμις οὕτω σε διελθεῖν\nΜίκυλλος καὶ μὴν ἴσως ὑμῶν καὶ προκαταχθήσομαι.\nΚλωθώ μηδαμῶς, ἀλλὰ προσελάσαντες ἀναλάβωμεν αὐτὸν καὶ σύ, ὦ Ἑρμῆ, συνανάσπασον. ΧΑΡΩΝ ποῦ νῦν καθεδεῖται; μεστὰ γὰρ πάντα, ὡς ὁρᾷς.\nἙρμῆς ἐπὶ τοὺς ὤμους, εἰ δοκεῖ, τοῦ τυράννου,\nΚλωθώ καλῶς ὁ Ἑρμῆς ἐνενόησεν.\nΧάρων ἀνάβαινε οὖν καὶ τὸν τένοντα τοῦ ἀλιτηρίου καταπάτει· ἡμεῖς δὲ εὐπλοῶμεν.\nΚυνίσκος ὦ Χάρων, καλῶς ἔχει σοι τὰς ἀληθείας ἐντεῦθεν εἰπεῖν. ἐγὼ τὸν ὀβολὸν μὲν οὐκ ἂν ἔχοιμι δοῦναί σοι καταπλεύσας· πλέον γὰρ οὐδέν ἐστι τῆς πήρας ἣν ὁρᾷς καὶ τουτουὶ τοῦ ξύλου· τἆλλα δὲ ἢ ἀντλεῖν, εἰ θέλεις, ἕτοιμος ἢ πρόσκωπος εἶναι· μέμψῃ δὲ οὐδέν, ἢν εὐῆρες καὶ καρτερόν μοι ἐρετμὸν δῷς μόνον.\nΧάρων Ἔρεττε· καὶ τουτὶ γὰρ ἱκανὸν παρὰ σοῦ λαβεῖν.\nΚυνίσκος ἦ καὶ ὑποκελεῦσαι δεήσει;\nΧάρων νὴ Δία, ἤνπερ εἰδῇς κέλευσμά τι τῶν ναυτικῶν.\nΚυνίσκος οἶδα καὶ πολλά, ὦ Χάρων. ἀλλʼ, ὁρᾷς, ἀντεπηχοῦσιν οὗτοι δακρύοντες· ὥστε ἡμῖν τὸ ᾆσμα ἐπιταραχθήσεται.\nΝεκροί οἴμοι τῶν κτημάτων. — οἴμοι τῶν ἀγρῶν. — ὀττοτοῖ, τὴν οἰκίαν οἵαν ἀπέλιπον. — ὅσα τάλαντα ὁ κληρονόμος σπαθήσει παραλαβών. — αἰαῖ τῶν νεογνῶν μοι παιδίων. — τίς ἄρα τὰς ἀμπέλους τρυγήσει, ἃς πέρυσιν ἐφυτευσάμην;\nἙρμῆς Μίκυλλε, σὺ δʼ οὐδὲν οἰμώζεις; καὶ μὴν οὐ θέμις ἀδακρυτὶ διαπλεῦσαί τινα.\nΜίκυλλος ἄπαγε· οὐδέν ἐστιν ἐφʼ ὅτῳ ἂν οἰμώξαιμι εὐπλοῶν.\nἙρμῆς ὅμως κἂν μικρόν τι ἐς τὸ ἔθος ἐπιστέναξον.\nΜίκυλλος οἰμώξομαι τοίνυν, ἐπειδή, ὦ Ἑρμῆ, σοὶ δοκεῖ. οἴμοι τῶν καττυμάτων οἴμοι τῶν κρηπίδων τῶν παλαιῶν ὀττοτοῖ τῶν σαθρῶν ὑποδημάτων. οὐκέτι ὁ κακοδαίμων ἕωθεν εἰς ἑσπέραν ἄσιτος διαμενῶ, οὐδὲ τοῦ χειμῶνος ἀνυπόδητός τε καὶ ἡμίγυμνος περινοστήσω τοὺς ὀδόντας ὑπὸ τοῦ κρύους συγκροτῶν. τίς ἄρα μου τὴν σμίλην ἕξει καὶ τὸ κεντητήριον;\nἙρμῆς ἱκανῶς τεθρήνηται· σχεδὸν δὲ ἤδη καταπεπλεύκαμεν.\nΧάρων ἄγε δὴ τὰ πορθμεῖα πρῶτον ἡμῖν ἀπόδοτε· καὶ σὺ δός· παρὰ πάντων ἤδη ἔχω. δὸς καὶ σὺ τὸν ὀβολόν, ὦ Μίκυλλε.\nΜίκυλλος παίζεις, ὦ Χάρων, ἢ καθʼ ὕδατος, φασίν, γράφεις παρὰ Μικύλλου δὴ τινα ὀβολὸν προσδοκῶν. ἀρχὴν δὲ οὐδὲ οἶδα εἰ τετράγωνόν ἐστιν ὁ ὀβολὸς ἢ στρογγύλον.\nΧάρων Ὢ καλῆς ναυτιλίας καὶ ἐπικερδοῦς τήμερον. ἀποβαίνετε δʼ ὅμως· ἐγὼ δὲ ἵππους καὶ βοῦς καὶ. κύνας καὶ τὰ λοιπὰ ζῷα μέτειμι· διαπλεῦσαι γὰρ ἤδη κἀκεῖνα δεῖ.\nΚλωθώ ἄπαγε αὐτούς, ὦ Ἑρμῆ, παραλαβών ἐγὼ δὲ αὐτὴ ἐς τὸ ἀντιπέρας ἀναπλευσοῦμαι Ἰνδοπάτην καὶ Ἡραμίθρην τοὺς Σῆρας διάξουσα· τεθνᾶσι γὰρ δὴ πρὸς ἀλλήλων περὶ γῆς ὅρων μαχόμενοι.\nἙρμῆς Προΐωμεν, ὦ οὗτοι· μᾶλλον δὲ πάντες ἑξῆς ἕπεσθέ μοι.\nΜίκυλλος ὦ Ἡράκλεις, τοῦ ζόφου. ποῦ νῦν ὁ καλὸς Μέγιλλος; ἢ τῷ διαγνῷ τις ἐνταῦθα εἰ καλλίων Φρύνης Σιμίχη; πάντα γὰρ ἴσα καὶ ὁμόχροα καὶ οὐδὲν οὔτε καλὸν οὔτε κάλλιον, ἀλλʼ ἤδη καὶ τὸ τριβώνιον τέως ἄμορφον εἶναί μοι δοκοῦν ἰσότιμον γίγνεται τῇ πορφυρίδι τοῦ βασιλέως· ἀφανῆ γὰρ ἄμφω καὶ ὑπὸ τῷ αὐτῷ σκότῳ καταδεδυκότα. Κυνίσκε, σὺ δὲ ποῦ ποτε ἄρα ὢν τυγχάνεις;\nΚυνίσκος ἐνταῦθα λέγω σοι, Μίκυλλε· ἀλλʼ ἅμα, εἰ δοκεῖ, βαδίζωμεν.\nΜίκυλλος εὖ λέγεις· ἔμβαλέ μοι τὴν δεξιάν. εἰπέ μοι, — ἐτελέσθης γάρ, ὦ Κυνίσκε, δῆλον ὅτι τὰ Ἐλευσίνια — οὐχ ὅμοια τοῖς ἐκεῖ τὰ ἐνθάδε σοι δοκεῖ;\nΚυνίσκος εὖ λέγεις· ἰδοὺ γοῦν προσέρχεται δᾳδουχοῦσά τις φοβερόν τι καὶ ἀπειλητικὸν προσβλέπουσα. ἦ ἄρα που Ἐρινύς ἐστιν;\nΜίκυλλος ἔοικεν ἀπό γε τοῦ σχήματος.\nἙρμῆς παράλαβε τούτους, ὦ Τισιφόνη, τέτταρας ἐπὶ τοῖς χιλίοις.\nΤισιφόνη καὶ μὴν πάλαι γε ὁ Ῥαδάμανθυς οὗτος ὑμᾶς περιμένει.\nῬαδάμανθυς πρόσαγε αὐτούς, ὦ Ἐρινύ. σὺ δέ, ὦ Ἑρμῆ, κήρυττε καὶ προσκάλει.\nΚυνίσκος ὦ Ῥαδάμανθυ, πρὸς τοῦ πατρὸς ἐμὲ πρῶτον ἐπίσκεψαι παραγαγών.\nῬαδάμανθυς τίνος ἕνεκα;\nΚυνίσκος πάντως βούλομαι κατηγορῆσαι τυράννου τινὸς ἃ συνεπίσταμαι πονηρὰ δράσαντι αὐτῷ παρὰ τὸν βίον. οὐκ ἂν οὖν ἀξιόπιστος εἴην λέγων, μὴ οὐχὶ πρότερον αὐτὸς φανεὶς οἷός εἰμι καὶ οἷόν τινα ἐβίωσα τὸν τρόπον.\nῬαδάμανθυς τίς δὲ σύ;\nΚυνίσκος Κυνίσκος, ὦ ἄριστε, τὴν γνώμην φιλόσοφος.\nῬαδάμανθυς δεῦρʼ ἐλθὲ καὶ πρῶτος εἰς τὴν δίκην κατάστηθι. σὺ δὲ προσκάλει τοὺς κατηγόρους.\nἙρμῆς εἴ τις Κυνίσκου τουτουὶ κατηγορεῖ, δεῦρο προσίτω.\nΚυνίσκος οὐδεὶς προσέρχεται.\nῬαδάμανθυς ἀλλʼ οὐχ ἱκανὸν τοῦτο, ὦ Κυνίσκε· ἀπόδυθι δέ, ὅπως ἐπισκοπήσω σε ἀπὸ τῶν στιγμάτων.\nΚυνίσκος ποῦ γὰρ ἐγὼ στιγματίας ἐγενόμην;\nῬαδάμανθυς ὁπόσα ἄν τις ὑμῶν πονηρὰ ἐργάσηται παρὰ τὸν βίον, καθʼ ἕκαστον αὐτῶν ἀφανῆ στίγματα ἐπὶ τῆς ψυχῆς περιφέρει.\nΚυνίσκος ἰδού σοι γυμνὸς παρέστηκα· ὥστε ἀναζήτει ταῦτα ἅπερ σὺ φὴς τὰ στίγματα.\nῬαδάμανθυς καθαρὸς ὡς ἐπίπαν οὑτοσὶ πλὴν τούτων τριῶν ἢ τεττάρων ἀμαυρῶν πάνυ καὶ ἀσαφῶν στιγμάτων. καίτοι τί τοῦτο; ἴχνη μὲν καὶ σημεῖα πολλὰ τῶν ἐγκαυμάτων, οὐκ οἶδα δὲ ὅπως ἐξαλήλιπται, μᾶλλον δὲ ἐκκέκοπται. πῶς ταῦτα, ὦ Κυνίσκε, ἢ πῶς καθαρὸς ἐξ ὑπαρχῆς ἀναπέφηνας;\nΚυνίσκος ἐγώ σοι φράσω· πάλαι πονηρὸς διʼ ἀπαιδευσίαν γενόμενος καὶ πολλὰ διὰ τοῦτο ἐμπολήσας στίγματα, ἐπειδὴ τάχιστα φιλοσοφεῖν ἠρξάμην κατʼ ὀλίγον ἁπάσας τὰς κηλῖδας ἐκ τῆς ψυχῆς ἀπελουσάμην.\nῬαδάμανθυς ἀγαθῷ γε οὗτος καὶ ἀνυσιμωτάτῳ χρησάμενος τῷ φαρμάκῳ. ἀλλʼ ἄπιθι ἐς τὰς Μακάρων νήσους τοῖς ἀρίστοις συνεσόμενος, κατηγορήσας γε πρότερον οὗ φὴς τυράννου. ἄλλους προσκάλει.\nΜίκυλλος καὶ τοὐμόν, ὦ Ῥαδάμανθυ, μικρόν ἐστι καὶ βραχείας τινὸς ἐξετάσεως δεόμενον· πάλαι γοῦν σοι καὶ γυμνός εἰμι, ὥστε ἐπισκόπει.\nῬαδάμανθυς τίς δὲ ὢν τυγχάνεις;\nΜίκυλλος ὁ σκυτοτόμος Μίκυλλος.\nῬαδάμανθυς εὖ γε, ὦ Μίκυλλε, καθαρὸς ἀκριβῶς καὶ ἀνεπίγραφος· ἄπιθι καὶ σὺ παρὰ Κυνίσκον τουτονί. τὸν τύραννον ἤδη προσκάλει.\nἙρμῆς Μεγαπένθης Λακύδου ἡκέτω. ποῖ στρέφῃ; πρόσιθι. σὲ τὸν τύραννον προσκαλῶ. πρόβαλʼ αὐτόν, ὦ Τισιφόνη, ἐς τὸ μέσον ἐπὶ τράχηλον ὠθοῦσα.\nῬαδάμανθυς σὺ δέ, ὦ Κυνίσκε, κατηγόρει καὶ διέλεγχε ἤδη· πλησίον γὰρ ἁνὴρ οὑτοσί.\nΚυνίσκος τὸ μὲν ὅλον οὐδὲ λόγων ἔδει· γνώσῃ γὰρ αὐτὸν αὐτίκα μάλα οἷός ἐστιν ἀπὸ τῶν στιγμάτων. ὅμως δὲ καὐτὸς ἀποκαλύψω σοι τὸν ἄνδρα κἀκ τοῦ λόγου δείξω φανερώτερον. οὑτοσὶ γὰρ ὁ τρισκατάρατος ὁπόσα μὲν ἰδιώτης ὢν ἔπραξε, παραλείψειν μοι δοκῶ· ἐπεὶ δὲ τοὺς θρασυτάτους προσεταιρισάμενος καὶ δορυφόρους συναγαγὼν ἐπαναστὰς τῇ πόλει τύραννος κατέστη, ἀκρίτους μὲν ἀπέκτεινε πλείονας ἢ μυρίους, τὰς δὲ οὐσίας ἑκάστων ἀφαιρούμενος καὶ πλούτου πρὸς τὸ ἀκρότατον ἀφικόμενος οὐδεμίαν μὲν ἀκολασίας ἰδέαν παραλέλοιπεν, ἁπάσῃ δὲ ὠμότητι καὶ ὕβρει κατὰ τῶν ἀθλίων πολιτῶν ἐχρήσατο, παρθένους διαφθείρων καὶ ἐφήβους καταισχύνων καὶ πάντα τρόπον τοῖς ὑπηκόοις ἐμπαροινῶν. καὶ ὑπεροψίας μέν γε καὶ τύφου καὶ τοῦ πρὸς τοὺς ἐντυγχάνοντας φρυάγματος οὐδὲ κατʼ ἀξίαν δύναιο ἂν παρʼ αὐτοῦ λαβεῖν τὴν δίκην ῥᾷον γοῦν τὸν ἥλιον ἄν τις ἢ τοῦτον ἀσκαρδαμυκτὶ προσέβλεψεν. οὐ μὴν ἀλλὰ καὶ τῶν κολάσεων τὸ πρὸς ὠμότητα καινουργὸν αὐτοῦ τίς ἂν διηγήσασθαι δύναιτο, ὃς γε μηδὲ τῶν οἰκειοτάτων ἀπέσχετο; καὶ ταῦτα ὅτι μὴ ἄλλως κενὴ τίς ἐστι κατʼ αὐτοῦ διαβολή, αὐτίκα εἴσῃ προσκαλέσας τοὺς ὑπʼ αὐτοῦ πεφονευμένους· μᾶλλον δὲ ἄκλητοι, ὡς ὁρᾷς, πάρεισι καὶ περιστάντες ἄγχουσιν αὐτόν. οὗτοι πάντες, ὦ Ῥαδάμανθυ, πρὸς τοῦ ἀλιτηρίου τεθνᾶσιν, οἱ μὲν γυναικῶν ἕνεκα εὐμόρφων ἐπιβουλευθέντες, οἱ δὲ υἱέων ἀπαγομένων πρὸς ὕβριν ἀγανακτήσαντες, οἱ δὲ ὅτι ἐπλούτουν, οἱ δὲ ὅτι ἦσαν δεξιοὶ καὶ σώφρονες καὶ οὐδαμοῦ ἠρέσκοντο τοῖς δρωμένοις.\nῬαδάμανθυς τί πρὸς ταῦτα φής, ὦ μιαρὲ σύ;\nΜεγαπένθης τοὺς μὲν φόνους εἴργασμαι οὓς λέγει, τὰ δʼ ἄλλα πάντα, τὰς μοιχείας καὶ τὰς τῶν ἐφήβων ὕβρεις καὶ τὰς διαφθορὰς τῶν παρθένων, ταῦτα πάντα Κυνίσκος μου κατεψεύσατο.\nΚυνίσκος οὐκοῦν καὶ τούτων, ὦ Ῥαδάμανθυ, παρέξω σοι μάρτυρας.\nῬαδάμανθυς τίνας τούτους λέγεις;\nΚυνίσκος Προσκάλει μοι, ὦ Ἑρμῆ, τὸν λύχνον αὐτοῦ καὶ τὴν κλίνην μαρτυρήσουσι γὰρ αὐτοὶ παρελθόντες, οἷα πράττοντι συνηπίσταντο αὐτῷ.\nἙρμῆς ἡ Κλίνη καὶ ὁ Λύχνος ὁ Μεγαπένθους παρέστων.εὖ γε ἐποίησαν ὑπακούσαντες.\nῬαδάμανθυς εἴπατε οὖν ὑμεῖς ἃ σύνιστε Μεγαπένθει τούτῳ· πρότερα δὲ σὺ ἡ Κλίνη λέγε.\nΚλίνη πάντα ἀληθῆ κατηγόρησε Κυνίσκος. ἐγὼ μέντοι ταῦτα εἰπεῖν, ὦ δέσποτα Ῥαδάμανθυ, αἰσχύνομαι· τοιαῦτα ἦν ἃ ἐπʼ ἐμοῦ διεπράττετο.\nῬαδάμανθυς σαφέστατα μὲν οὖν καταμαρτυρεῖς μηδὲ εἰπεῖν αὐτὰ ὑπομένουσα. καὶ σὺ δὲ ὁ Λύχνος ἤδη μαρτύρει.\nΛύχνος ἐγὼ τὰ μεθʼ ἡμέραν μὲν οὐκ εἶδον· οὐ γὰρ παρῆν· ἃ δὲ τῶν νυκτῶν ἐποίει καὶ ἔπασχεν, ὀκνῶ λέγειν πλὴν ἀλλὰ ἐθεασάμην γε πολλὰ καὶ ἄρρητα καὶ πᾶσαν ὕβριν ὑπερπεπαικότα. καίτοι πολλάκις ἑκὼν τοὔλαιον οὐκ ἔπινον ἀποσβῆναι θέλων ὁ δὲ καὶ προσῆγέ με τοῖς δρωμένοις καὶ τὸ φῶς μου πάντα τρόπον κατεμίαινεν.\nῬαδάμανθυς ἃλις ἤδη τῶν μαρτύρων. ἀλλὰ καὶ ἀπόδυθι τὴν πορφυρίδα, ἵνα τὸν ἀριθμὸν ἴδωμεν τῶν στιγμάτων. παπαί, ὅλος οὗτος πελιδνὸς καὶ κατάγραφος, μᾶλλον δὲ κυάνεός ἐστιν ἀπὸ τῶν στιγμάτων. τίνα ἂν οὖν κολασθείη τρόπον; ἆρʼ ἐς τὸν Πυριφλεγέθοντά ἐστιν ἐμβλητέος ἢ παραδοτέος τῷ Κερβέρῳ;\nΚυνίσκος μηδαμῶς· ἀλλʼ εἰ θέλεις, ἐγώ σοι καινήν τινα καὶ πρέπουσαν αὐτῷ τιμωρίαν ὑποθήσομαι.\nῬαδάμανθυς λέγε, ὡς ἐγώ σοι μεγίστην ἐπὶ τούτω χάριν εἴσομαι.\nΚυνίσκος ἔθος ἐστίν, οἶμαι, τοῖς ἀποθνήσκουσι πᾶσι πίνειν τὸ Λήθης ὕδωρ.\nῬαδάμανθυς πάνυ μὲν οὖν.\nΚυνίσκος οὐκοῦν μόνος οὗτος ἐξ ἁπάντων ἄποτος ἔστω.\nῬαδάμανθυς διὰ τί δή;\nΚυνίσκος χαλεπὴν οὕτως ὑφέξει τὴν δίκην μεμνημένος οἷος ἦν καὶ ὅσον ἠδύνατο ἐν τοῖς ἄνω, καὶ ἀναπεμπαζόμενος τὴν τρυφήν.\nῬαδάμανθυς εὖ λέγεις· καὶ καταδεδικάσθω καὶ παρὰ τὸν Τάνταλον ἀπαχθεὶς οὑτοσὶ δεδέσθω, μεμνημένος ὧν ἔπραξε παρὰ τὸν βίον.\n","locs":[{"loc":"urn:cts:greekLit:tlg0062.tlg016:1","start":0,"length":966},{"loc":"urn:cts:greekLit:tlg0062.tlg016:2","start":966,"length":671},{"loc":"urn:cts:greekLit:tlg0062.tlg016:3","start":1637,"length":948},{"loc":"urn:cts:greekLit:tlg0062.tlg016:4","start":2585,"length":1336},{"loc":"urn:cts:greekLit:tlg0062.tlg016:5","start":3921,"length":1053},{"loc":"urn:cts:greekLit:tlg0062.tlg016:6","start":4974,"length":946},{"loc":"urn:cts:greekLit:tlg0062.tlg016:7","start":5920,"length":573},{"loc":"urn:cts:greekLit:tlg0062.tlg016:8","start":6493,"length":1186},{"loc":"urn:cts:greekLit:tlg0062.tlg016:9","start":7679,"length":935},{"loc":"urn:cts:greekLit:tlg0062.tlg016:10","start":8614,"length":338},{"loc":"urn:cts:greekLit:tlg0062.tlg016:11","start":8952,"length":1216},{"loc":"urn:cts:greekLit:tlg0062.tlg016:12","start":10168,"length":1022},{"loc":"urn:cts:greekLit:tlg0062.tlg016:13","start":11190,"length":1124},{"loc":"urn:cts:greekLit:tlg0062.tlg016:14","start":12314,"length":1383},{"loc":"urn:cts:greekLit:tlg0062.tlg016:15","start":13697,"length":878},{"loc":"urn:cts:greekLit:tlg0062.tlg016:16","start":14575,"length":888},{"loc":"urn:cts:greekLit:tlg0062.tlg016:17","start":15463,"length":722},{"loc":"urn:cts:greekLit:tlg0062.tlg016:18","start":16185,"length":522},{"loc":"urn:cts:greekLit:tlg0062.tlg016:19","start":16707,"length":843},{"loc":"urn:cts:greekLit:tlg0062.tlg016:20","start":17550,"length":798},{"loc":"urn:cts:greekLit:tlg0062.tlg016:21","start":18348,"length":669},{"loc":"urn:cts:greekLit:tlg0062.tlg016:22","start":19017,"length":736},{"loc":"urn:cts:greekLit:tlg0062.tlg016:23","start":19753,"length":666},{"loc":"urn:cts:greekLit:tlg0062.tlg016:24","start":20419,"length":1072},{"loc":"urn:cts:greekLit:tlg0062.tlg016:25","start":21491,"length":544},{"loc":"urn:cts:greekLit:tlg0062.tlg016:26","start":22035,"length":1406},{"loc":"urn:cts:greekLit:tlg0062.tlg016:27","start":23441,"length":1152},{"loc":"urn:cts:greekLit:tlg0062.tlg016:28","start":24593,"length":859}]}
{"id":"urn:cts:greekLit:tlg0062.tlg017.1st1K-grc1","text":"ΚΥΝΙΣΚΟΣ1 Ἐγὼ δέ, ὦ Ζεῦ, τὰ μὲν τοιαῦτα οὐκ ἐνοχλήσω\nσε πλοῦτον ἢ χρυσὸν ἢ βασιλεία αἰτῶν, ἅπερ\nεὐκταιότατα τοῖς πολλοῖς; σοὶ δʼ οὐ πάνυ ῥᾴδια\nπαρασχεῖν· ὁρῶ γοῦ σε τὰ πολλὰ παρακούοντα\nεὐχομένων αὐτῶν. ἓν δέ, καὶ τοῦτο ῥᾷστον,\nἐβουλόμην παρὰ σοῦ μοι γενέ θαι,\nΤί τοῦτό ἐστιν, ὦ Κυνίσκε; οὐ γὰρ ἀτυχήσεις,\nκαὶ μάλιστα τρίων, ὡς φής, δεόμενος.\nΚΥΝΙΣΚΟΣΑπόκριναί μοι πρός τινα οὐ χαλεπὴν ἐρώτησιν.\nΜικρά γε ὡς ἀληθῶς ἡ εὐχὴ καὶ πρόχειρος·\nὥστε ἐρώτα ὁπόσα ἂν ἐθέλῃς.\nΚΥΝΙΣΚΟΣἸδοὺ ταῦτα, ὦ Ζεῦ· ἀνέγνως γὰρ δῆλον ὅτι καὶ\nσὺ τὰ μήρου καὶ Ἡσιόδου ποιήματα· εἰπὲ οὖν\nμοι εἰ ἀληθῆ ἐστιν ἂ περὶ τῆς Εἱμαρμένης καὶ\nτῶν Μοιρῶν ἐκεῖνοι ἐρραψῳδήκασιν, ἄφυκτα\nεἶναι ὁπόσα ἂν αὗται ἐπινήσωσιν γεινομέν\nἑκάστῳ;\nΖΕΥΣΚαὶ πάνυ ἀληθῇ ταῦτα· οὐδὲν γὰρ ἐστιν ὅ τι\nμὴ αἱ Μοῖραι διατάττουσιν, ἀλλὰ πάντα ὁπόσα\nγίνεται, ὑπὸ τῷ τούτων ἀτράκτῳ στρεφόμενα\nεὐθὺς ἐξ ἀρχῆς ἕκαστον ἐπικεκλωσμένην ἔχει τὴν\nἀπόβασιν, καὶ οὐ θέμις ἄλλως γενέσθαι.\nΚΥΝΙΣΚΟΣ2 Οὐκοῦν ὁπόταν ὁ αὐτὸς Ὅμηρος ἐν ὲτέρῳ μέρει\nτῆς ποιήσεως λέγῃ,\nμὴ καὶ ὑπὲρ μοῖραν δόμον Ἄῑδος\nκαὶ τὰ τοιαῦτα, ληρεῖν δηλαδὴ φήσομεν τότε\nαὐτόν;\nΖΕΥΣΚαὶ μάλα· οὐδὲν γὰρ οὕτω γένοιτ· ἂν ἔξω τοῦ\nνόμου τῶν Μοιρῶν, οὐδὲ ὑπὲρ τὸ λίνον. οἱ\nποιηταὶ δὲ ὁπόσα μὲν ἂν ἐκ τῶν Μουσῶν κατεχόμενοι\nᾄδωσιν, ἀληθῇ ταῦτά ἐστιν· ὁπόταν δὲ\nἀφῶσιν αὐτοὺς αἱ θεαὶ καὶ καθʼ αὐτοὺς ποιῶσι,\nτότε δὴ καὶ σφάλλονται καὶ ὑπεναντία τοῖς πρότερον\nδιεξίασι· καὶ συγγνώμη, εἰ ἄνθροωποι ὄντες\nἀγνοοῦσι τἀληθές, ἀπελθόντος ἐκείνου ὃ τέως\nπαρὸν ἐρραψῴδει διʼ αὐτῶν.\nΚΥΝΙΣΚΟΣἉλλὰ τοῦτο μὲν οὕτω φήσομεν. ἔτι δὲ κἀκεῖνό\nμοι ἀπόκριναι· οὐ τρεῖς αἱ Μοῖραί εἰσι, Κλωθὼ\nκαὶ Λάχεσις, οἶμαι, καὶ Ἀτροπος;\nΖΕΥΣΠάνυ μὲν οὖν.\nΚΥΝΙΣΚΟΣ3 Ἡ Εἱμαρμένη τοίνυν καὶ ἡ Τύχη—πολυθρύλητοι\nγὰρ πάνυ καὶ αὗται— τίνες πότʼ εἰσὶν\nἢ τί δύναται αὐτῶν ἑκατέρα; πότερον τὰ ἴσα\nταῖς Μοίραις ἤ τι καὶ ὑπὲρ ἐκείνας; ἀκούω γοῦν\nἁπάντων λεγόντων, μηδὲν εἶνας Τύχης καὶ Εἱμαρμένης\nδυνατώτερον.\nΖΕΤΣΟὐ θέμις ἅπαντά σε εἰδέναι, ὦ Κυνίσκε· τίνος\nδ᾿ οὖν ἕνεκα ἠρώτησας τὸ περὶ τῶν Μοιρῶν;\nΚΥΝΙΣΚΟΣ4 Ἤν πρότερόν μοι, ὦ Ζεῦ, κἀκεῖνο εἴπῃς, εἰ καὶ\nὑμῶν αὖται ἄρχουσι καὶ ἀνάγκη ὑμῖν ἠρτῆσθαι\nἀπὸ τοῦ λίνου αὐτῶν.\nΖΕΥΕἈνάγκη, ὦ Κυνίσκε. τί δʼ οὖν ἐμειδίασας;\nΚΥΝΙΣΚΟΣἈνεμνήσθην ἐκείνων τῶν Ὁμήρου ἐπῶν, ἐν οἷς\nπεποίησαι αὐτῷ ἐν τῇ ἐκκλησίᾳ τῶν θεῶν δημηγοράῶν,\nὁπότε ἠπείλεις αὐτοῖς ὡς ἀπὸ σειρᾶς\nτινος χρυσῆς ἀναρτησόμενος τὰ πάντα· ἔφησθα\nγὰρ αὐτὸς μὲν τὴν σειρὰν καθήσειν ἐξ οὐρανοῦ,\nτοὺς θεοὺς δὲ ἅμα πάντας, εἰ βούλοιντο, ἐκκρεμαμένους\nκατασπᾶν βιάσεσθαι, οὐ μὴν κατασπάσειν\nγε, σὺ δέ, ὁπόταν ἐθελήσῃς, ῥᾳδίως ἅπαντας\nαὐτῇ κεν γαίῃ ἐρύσαι αὐτῇ τε θαλάσσῃ;\nτότε μὲν οὖν θαυμάσιος ἐδόκεις μοι τὴν βίαν καὶ\nὑπέφριττον μεταξὺ ἀκούων τῶν ἐπῶν· νῦν δὲ\nαὐτόν σε ἤδη ὁρῶ μετὰ τῆς σειρᾶς καὶ τῶν\nἀπειλῶν ἀπὸ λεπτοῦ  νήματος, ὡς φής, κρεμάμενον.\n\n\n\n\nδοκεῖ γοῦν μοι δικαιότερον ἂν ἡ Κλωθὼ\nμεγγαλαιυχήσασθαι, ὡς καὶ σὲ αὐτὸν ἀνάσπαστον\nαἰωροῦσα ἐκ τοῦ ἀτράκτου καθάπερ οἱ ἁλιεῖς ἐκ\nτοῦ καλάμου τὰ ἰχθύδια.\nΖΕΥΣ5 Οὐκ οἶδ᾿  ὅ τι σοι ταυτὶ βούλεται τὰ ἐρωτήματα.\nΚΥΝΙΣΚΟΣἘκεῖνο, ὦ Ζεῦ· καὶ πρὸς τῶν Μοιρῶν καὶ τῆς\nΕἱμαρμένης μὴ τραχέαως μηδὲ πρὸς ὀργὴν ἀκούσῃς\nμου τἀληθῆ μετὰ παρρησίας λέγοντος. εἰ γὰρ\nοὕτως ἔχει ταῦτα καὶ πάντων αἱ Μοῖραι κρατοῦσι\nκαὶ οὐδὲν ἂν ὑπʼ οὐδενὸς ἔτι ἀλλαγείη τῶν ἅπαξ\nδοξάντων αὐταῖς, τίνος ἕνεκα ὑμῖν οἱ ἄνθρωποι\nθύομεν καὶ ἑκατόμβας προσάγομεν εὐχόμενοι\nγενέσθαι ἡμῖν παρʼ ὑμῶν τἀγαθά; οὐχ ὁρῶ γὰρ\nὅ τι ἂν ἀπολαύσαιμεν τῆς ἐπιμελείας ταύτης,\nεἰ μήτε τῶν φαύλων ἀποτροπὰς εὑρέσθαι δυνατὸν\nἡμῖν ἐκ τῶν εὐχῶν μήτε ἀγαθοῦ τινος θεοσδότου\nἐπιτυχεῖν.\nΖΕΥΣ6 Oἶδα ὅθεν σοι τὰ κομψὰ ταῦτα ἐραωτήματά\nἐστιν, παρὰ τῶν καταράτων σοφιστῶν, οἳ μηδὲ\nπρονοεῖν ἡμᾶς τῶν ἀνθρώπων φασίν· ἐκεῖνοι γοῦν\nτὰ τοιαῦτα ἐρωτῶσιν ὑπʼ ἀσεβείας, ἀποτρέποντες\nκαὶ τοὺς ἄλλους θύειν καὶ εὔχεσθαι ὡς εἰκαῖον\nὄν· ἡμᾶς γὰρ οὔτʼ ἐπιμελεῖσθαι τῶν πραττομένων\nπαῤ ὑμῖν οὔθ᾿ ὅλως τι δύνασθαι πρὸς τὰ ἐν τῇ\nγῇ πράγματα. πλὴν οὐ χαιρήσουσί γε τὰ τοιαῦτα\nδιεξιόντες.\nΚΥΝΙΣΚΟΣΟὐ μὰ τὸν τῆς Κλωθοῦς ἄτρακτον, ὦ Ζεῦ, οὐχ\nὑπ᾿ ἐκείναων ἀναπεισθεὶς ταῦτα σε ἠρώτησα, ὁ δὲ\n\n\nλόγος αὐτὸς οὐκ οἶδ’ ὅπως ἡμῖν προϊὼν εἰς τοῦτο\nἀπέβη, περιττὰς εἶναι τὰς θυςίας. αὖθις δ᾿, εἰ\nδοκεῖ, διὰ βραχέων ἐρήσομαί σε, σὺ δὲ μὴ ὀκνήσῃς\nἀποκρίνασθαι, καὶ ὅπως ἀσφαλέστερον\nἀποκρινῇ.\nΖΕΥΣἘρώτα, εἴ σοι σχολὴ τὰ τοιαῦτα ληρεῖν.\nΚΥΝΙΣΚΟΣ7 Πάντα φὴς ἐκ τῶν Μοιρῶν γίγνεσθαι;\nΖΕΥΣΦημὶ γάρ.\nΚΥΝΙΣΚΟΣΒούλει οὖν έπαγάγω καὶ τὸ μετὰ τοῦτο, ἢ\nδῆλον, κἂν μὴ εἴπω αὐτό;\nΖΕΥΣΔῆλον μέν. οἱ δέ γε θύοντες οὐ τῆς χρείας\nἕνεκα θύουσιν, ἀντίδοσιν δή τινα ποιούμενοι καὶ\nὥσπερ ὠνούμενοι τὰ ἀγαθὰ παρ᾿ ἡμῶν, ἀλλὰ τιμῶτες\nἄλλως τὸ βέλτιον.\nΚΥΝΙΣΚΟΣἹκανὸν καὶ τοῦτο, εἰ καὶ σὺ φὴς ἐπὶ μηδενὶ\nχρηςίμῳ γίγνεσθαι τὰς θυσίας, εὐγνωμοςύνῃ δέ\nτινι τῶν ἀνθρώπων τιμώτων τὸ βέλτιον. καίτοι\nεἴ τις τῶν σοφιστῶν ἐκείνων παρῆν, ἤρετο ἄν σε\nκαθ᾿ ὅ τι βελτίους φὴς τοὺς θεούς, καὶ ὑπὸ ταῖς\n\n\n\nαὐταῖς δεσποίναις ταῖς Μοίραις ταττομένους.\nοὐ γὰρ ἀποχρήσει αὐτοῖς τὸ ἀθανάτους εἶναι, ὡς\nδι᾿ αὐτὸ ἀμείνους δοκεῖν· ἐπεὶ τοῦτό γε μακρῷ\nχεῖρόν ἐστιν, εἴγε τοὺς μὲν κἂν ὁ θάνατος εἰς\nἐλευθερίαν ἀφείλετο, ὑμῖν δὲ εἰς ἄπειρον ἐκπίπτει\nτὸ πρᾶγμα καὶ ἀΐδιος ἡ δουλεία γίνεται ὑπὸ\nμακρῷ τῷ λίνῳ στρεφομένη.\nΖΕΥΣ8 Ἀλλʼ, ὦ Κννίσκε, τὸ ἀΐδιον τοῦτο καὶ ἄπειρον\nεὔδαιμον ἡμῖν ἐστι καὶ ἐν ἄπασιν ἀγαθοῖς ἡμεῖς\nβιοῦμεν.\nΚΥΝΙΣΚΟΣΟὐχ ἅπαντες, ὦ Ζεῦ, ἀλλὰ διώρισται καὶ παῤ\nὑμῖν τὸ πρᾶγμα καὶ πολλὴ ταραχὴ ἔνεστι· σὺ\nμὲν γὰρ εὐδαίμων, βασιλεὺς γάρ, καὶ δύνασαι\nἀνασπᾶν τὴν γῆν καὶ τὴν θάλασσαν ὥσπερ ἱμονιὰν\nκαθείς· ὁ δὲ Ἥφαιστος χωλός ἐστι, βαναυσός\nτις καὶ πυρίτης τὴν τέχνην· ὁ Προμηθεὺς δὲ καὶ\nἀνεσκολοπίσθη ποτέ. τὸν γὰρ πατέρα σου τί\nἂν λέγοιμι, πεδήτην ἔτι ἐν τῷ Ταρτάρῳ ὄντα; καὶ\nἐρᾶν δὲ ὑμᾶς φασε καὶ τιτρώσκεσθαι καὶ δουλεύειν\nἐνίοτε παρὰ τοῖς ἀνθρώποις, ὥσπερ ἀμέλει\nκαὶ τὸν σὸν ἀδελφὸν παρὰ Λαομέδοντι καὶ παῤ\nἈδμήτῳ τὸν Ἀπόλλω. ταῦτα δέ μοι οὐ πάνυ\nεὐδαίμονα δοκεῖ, ἀλλʼ ἐοίκασιν ὑμῶν οἱ μέν τινες\nεὐτυχεῖς τε καὶ εὔμοιροι εἶναι, οἱ δὲ ἔμπαλιν· ἐῶ\nγὰρ λέγειν, ὅτι καὶ λῃστεύεσθε ὥσπερ ἡμεῖς καὶ\nπερισυλᾶσθε ὑπὸ τῶν ἱεροσύλων καὶ ἐκ πλουσιωτάτων\nπενέστατοι ἐν ἀκαρεῖ γίγνεσθε· πολλοὶ\n\n\nδὲ καὶ κατεχωνεύθησαν ἤδη χρυσοῖ ἠ ἀργυροῖ\nὄντες, οἰς τοῦτο εἴμαρτο δηλαδή.\nΖΕΥΣ9 Ὁρᾷς; ταῦτ᾿ ἤδη ὑβριστικά, ὦ Κυνίσκε, φής·\nκαί σοι τάχα μεταμελήσει ποτὲ αὐτῶν.\nΚΥΝΙΣΚΟΣΦείδου, ὦ ζεῦ, τῶν ἀπειλῶν, εἰδὼς οὐδέν με\nπειςόμενον ὅ τι μὴ καὶ τῇ Μοίρᾳ πρὸ σοῦ ἔδοξεν·\nἐπεὶ οὐδ᾿ αὐτοὺς ἐκείνους ὁρῶ τοὺς ἱεροσύ λους\nκολαζομένους, ἀλλ᾿ οἵ γε πλεῖστοι διαφεύγουσιν\nὑμᾶς· οὐ γὰρ εἵμαρτο, οἰμαι, ἁλῶναι αὐτούς.\nΖΕΥΣΟὐκ ἔλεγου ὡς ἄρ᾿ ἐκείνων τις εἶ τῶν ἀναιρούντων\nτὴν πρόνοιαν τῷ λόγῳ;\nΚΥΝΙΣΚΟΣΠάνυ, ὦ Ζεῦ, δέδιας αὐτούς, οὐκ οἶδα ὅτου\nἕνεκα· πάντα γοῦν ὁπόσα ἄν εἴπω, ὑποπτεύεις\n10 ἐκείνων παιδεύματα εἶναι. ἐγὼ δὲ—παρὰ τίνος\nγὰρ ἂν ἄλλου τἀληθὲς ἢ παρὰ σοῦ μάθοιμι; —\nἡδέως δ᾿ ἂν καὶ τοῦτο ἐροίμην σε, τίς ἡ Πρόνοια\nὑμῖν αὕτη ἐστί, Μοῖρά τις ἢ καὶ ὑπὶρ ταύτας θεὸς\nὥσπερ, ἄρχουσα καὶ αὐτῶν ἐκείνων;\nΖΕΥΣἬδη σοι καὶ πρότερον ἔφην οὐ θεμιτὸν εἶναι\nπάντα σε εἰδέναι. σὺ δ᾿ ἕν τι ἐν ἀρχῇ ἐρωτήσειν\nφήσας οὐ παήῃ τοσαῦτα πρός με λεπτολογούμενος·\nκαὶ ὁρῶ ὅτι σοι τὸ κεφάλαιόν ἐστι τοῦ\nλόγου ἐπιδεῖξαι οὐδενὸς ἡμᾶς προνοοῦντας τῶν\nἀνθρωπίνων.\nΚΥΝΙΣΚΟΣΟὐκ ἐμὸν τοῦτο, ἀλλὰ σὺ μικρὸν ἔμπροσθεν\nἔφησθα τὰς Μοίρας εἶναι τὰς ἅπαντα ἐπιτελούσας·\n\n\nεἰ μὴ μεταμέλει σοι ἐκείνων καὶ ἀνατίθεσας\nαὖθις τὰ εἰρημένα καὶ ἀμφισβητεῖτε τῆς\nἐπιμελείας παρωσάμεναι τὴν Εἱμαρμένην;\nΖΕΥΣ11 Οὐδαμῶς, ἀλλʼ ἡ Μοῖρα δἰ ἡμῶν ἕκαστα ἐπιτελεῖ.\nΚΥΝΙΣΚΟΣΜανθάνω· ὑπηρέται καὶ διάκονοί τινες τῶν\nΜοιρῶν εἶναί φατε. πλὴν ἀλλὰ καὶ οὕτως ἐκεῖναι\nἂν εἶεν αἱ προνοοῦσαι, ὑμεῖς δὲ ὥσπερ σκεύη τινὰ\nκαὶ ἐργαλεῖά ἐστε αὐτῶν.\nΖΕΥΣΠῶς λέγεις;\nΚΥΝΙΣΚΟΣὭσπερ, οἶμαι, καὶ τὸ σκέπαρνον τῷ τέκτονι\nκαὶ τὸ τρύπανον συνεργεῖ μέν τι πρὸς τὴν τέχνην,\nοὐδεὶς δʼ ἂν εἴποι ὡς ταῦτα ὁ τεχνίτης ἐστίν, οὐδʼ\nἡ ναῦς ἔργον τοῦ σκεπάρνου ἢ τοῦ τρυπάνου,\nἀλλὰ τοῦ ναυπηγοῦ· ἀνάλογον τοίνυν ἡ μὲν\nναυπηγουμένη ἕκαστα ἡ Εἱμαρμένη ἐστίν, ὑμεῖς\nδέ, εἴπερ ἄρα, τρύπανα καὶ σκέπαρνά ἐστε τῶν\nΜοιρῶν· καί, ὡς ἔοικεν, οἱ ἄνθρωποι δέον τῇ\nΕἱμαρμένῃ θύειν καὶ παῤ ἐκείνης αἰτεῖν τἀγαθά,\nοί δʼ ἐφ᾿ ὑμᾶς ἴασι πτροσόδοις καὶ θυσίαις γεραίροντες·\nἢ οὐδὲ τὴν Εἱμαρμένην τιμόῶντες εἰς δέον\nἄν αὐτὸ ἔπραττον· οὐ γὰρ οἶμαι δυνατὸν εἶναι\nοὐδὲ αὐταῖς ἔτι ταῖς Μοίραις ἀλλάξαι τι καὶ\nμετατρέψαι τῶν ἐξ ἀρχῆς δοξάντων περὶ ἑκάστου·\nἡ γοῦν Ατροπος οὐκ ἀνάσχοιτ᾿ ἄν, εἴ τις εἰς τὸ\nἐναντίον στρέψειε τὸν ἄτρακτον ἀναλύων τῆς\nΚλωθοῦς τὸ ἔργον.\nΖΕΥΣ12 Σὺ δ᾿ ἤδη, ὦ Κννίσκε. οὐδὲ τὰς Μοίρας τιμᾶσθαι\nπρὸς τῶν ἀνθρώπων ἀξιοῖς; ἀλλʼ ἔοικας\nἅπαντα σνγχεῖν προαιρεῖσθαι· ἡμεῖς δὲ εἰ καὶ\nμηδενὸς ἄλλου ἕνεκα, τοῦ γε μαντεύεσθαι καὶ\nπρομηνύειν ἕκαστα τῶν ὑπὸ τῆς Μοίρας κεκυρωμέναων\nδικαίως τιμῴμεθ᾿ ἄν.\nΚΥΝΙΣΚΟΣΤὸ μὲν, ἄχρητον, ὦ Ζεῦ, προειδέναι τὰ\nμέλλοντα οἷς γε τὸ φυλάξασθαι αὐτὰ παντελῶς\nἀδύνατον· εἰ μὴ ἄρα τοῦτο φής, ὡς ὁ προμαθὼν\nὅτι ὑπʼ αἰχμῆς σιδηρᾶς τεθνήξεται δύναιτ᾿ ἂν\nἐκφυγεῖν τὸν θάνατον καθείρξας ἑαυτόν; ἀλλʼ\nἀδύνατον· ἐξάξει γὰρ αὐτὸν ἡ Μοῖρα κυνηγετήσοντα\nκαὶ παραδώσει τῇ αἰχμῇ· καὶ ὁ Ἄδραστος\nἐπὶ τὸν σῦν ἀφεὶς τὴν λογχην ἐκείνου μὲν ἁμαρτήσεται,\nφονεύσει δὲ τὸν Κροίσου παῖδα, ὡς ἄν ἀπʼ\nἰσχυρᾶς ἐμβολῆς τῶν Μοιρῶν φερομένου τοῦ\nἀκοντίου ἐπὶ τὸν νεανίσκον.\n13 τὸ μὲν γὰρ τοῦ\nαΐου καὶ γελοῖον, τό·\nμὴ σπεῖρε τέκνων ἄλοκα δαιμόνων βίᾳ·\nεἰ γὰρ τεκνώσεις (φησὶ) παῖδ᾿, ἀποκτενεῖ σʼ ὁ\nπεριττὴ γάρ, οἶμαι, ἡ παραίνεσις πρὸς τὰ πάντῳς\nοὕτω γενησόμενα. τοτγάρτοι μετὰ τὸν χρησμμύν\nκαὶ ἔσπειρεν καὶ ὁ φὺς ἀπέκτεινεν αὐτόν. ὥστε\nοὐχ ὁρῶ ὅτου ἀπαιτεῖτε τὸν μισθὸν ἐπὶ τῇ\nμαντικῇ.\n14 ἐῶ γὰρ λέγειν ὡς λοξὰ καὶ ἐπαμφοτερίζοντα\nπολλοῖς χρᾶν εἰώθατε, οὐ πάνυ ἀποσαφοῦντες\n\n\n\n\n\nεἰ ὁ τὸν Ἅλυν διαβὰς τὴν αὑτοῦ ἀρχὴν\nκαταλύσει ἢ τὴν τοῦ Κύρου· ἄμφω γὰρ δύναται\nὁ χρησμός.\nΖΕΥΣἮν τις, ὦ Κυνίσκε, τῷ Ἀπόλλωνι ὀργῆς αἰτία\nκατὰ τοῦ Κροίσου, διότι ἐπειρᾶτο ἐκεῖνος αὐτοῦ\nἄρνεια κρέα καὶ χελώνην ἐς τὸ αὐτὸ ἕψων.\nΚΥΝΙΣΚΟΣἘχρῆν μὲν μηδὲ ὁργίζεσθαι θεὸν ὄντα· πλὴν\nἀλλὰ καὶ τὸ ἐξαπατηθῆναι τῷ Λυδῷ ἐπέπρωτο,\nοἶμαι, καὶ ὅλως τὸ μὴ σαφῶς ἀκοῦσαι τὰ μέλλοντα\nἡ Είμαρμένη ἐπέκλωσεν· ὥστε καὶ ἡ\nμαντικὴ ὑμῶν ἐκείνης μέρος ἐστίν.\nΖΕΥΣ15 Ἡμῖν δὲ οὐδὲν ἀπολείπεις, ἀλλὰ μάτην θεοί\nἐσμεν, οὔτε πρόνοιάν τινα εἰσφερόμενοι εἰς τὰ\nπράγματα οὔτε τῶν θυσιῶν ἄξιοι καθάπερ τρύπανα\nὡς ἀληθῶς ἢ σκέπαρνα; καί μοι δοκεῖς\nεἰκότως μου καταφρονεῖν, ὅτι κεραυνόν, ὡς ὁρᾷς,\nδιηγκυλημένος ἀνέχομαί σε τοσαῦτα καθʼ ἡμῶν\nδιεξιόντα.\nΚΥΝΙΣΚΟΣΒάλλε, ὦ Ζεῦ, εἴ μοι καὶ κεραυνῷ πληγῆναι\nεἵμαρται, καὶ σὲ οὐδὲν αἰτιάσομαι τῆς πληγῆς,\nἀλλὰ τὴν Κλωθὼ τὴν διὰ σοῦ τιτρώσκουσαν· οὐδὲ\n\n\n\n\nγὰρ τὸν κεραυνὸν αὐτὸν φαίην ἂν αἴτιον μοι\nγενέσθαι τοῦ τραύματος. πλὴν ἐκεῖνό γε ὑμᾶς\nἐρήσομαι καὶ σε καὶ τὴν Εἱμαρμένην· σὺ δέ μοι\nκαὶ ὑπὲρ ἐκείνης ἀπόκριναι· ἀνέμνησας γάρ με\nἀπειλήσας.\n16 τί δήποτε τοὺς ἱεροσύλους καὶ\nλῃστὰς ἀφέντες καὶ τοσούτους ὑβριστὰς καὶ\nβιαίους καὶ ἐπιόρκους δρῦν τινα πολλάκις κεραυνοῦτε\nἢ λίθον ἢ νεὼς ἱστὸν οὐδὲν ἀδικούσης,\nἐνίοτε δὲ χρηστόν τινα καὶ ὅσιον ὁδοιπόρον; τί\nσιωπᾷς, ὦ Ζεῦ; ἣ οὐδὲ τοῦτό με θέμις εἰδέναι;\nΟὐ γάρ, ὦ Κυνίσκε. σύ δὲ πολυπράγμων τις\nεἶ καὶ οὐκ οἶδʼ ὅθεν ταῦτα ἥκεις μοι συμπεφορηκώς.\nΚΥΝΙΣΚΟΣΟὐκοῦν μηδὲ ἐκεῖνο ὑμᾶς ἔρωμαι, σέ τε καὶ τὴν\nΠρόνοιαν καὶ τὴν Εἱμαρμένην, τί δήποτε Φωκίαων\nμὲν ὁ χρηστὸς ἐν τοσαύτῃ πενίᾳ καὶ σπάνει τῶν\nἀναγκαιων ἀπέθανε καὶ Ἀριστείδης πρὸ αὐτοῦ;\nΚαλλίας δὲ καὶ Ἀλκιβιάδης, ἀκόλαστα μειράκια,\nὑπερεπλούτουν καὶ Μαιδίας ὁ ὑβριστὴς καὶ\nΧάροψ ὁ Αἰγινήτης, κίναιδος ἄνθρωπος, τὴν\nμητέρα λιμῷ ἀπεκτονώς, καὶ πάλιν Σωκράτης μὲν\nπαρεδόθη τοῖς ἔνδεκα, Μέλητος δὲ οὐ παρεδόθη,\nκαί Σαρδανάπαλλος μὲν ἐβασίλενε θῆλυς ὤν,\nΓώχης δὲ ἀνὴρ ἐνάρετος ἀνεσκολοπίσθη πρὸς\nαὐτοῦ, διότι μὴ ἠρέσκετο τοῖς γιγνομένοις·\n17 ἵνα\nὑμῖν μὴ τὰ νῦν λέγω καθ᾿ ἕκαστον ἐπεξιών, τοὺς\nμὲν πονηροὺς εὐδαιμονοῦντας καὶ τοὺς πλεονέκτας,\n\n\n\n\nἀγομένους δὲ καὶ φερομένους τοὺς χρηστοὺς ἐν\nπενίᾳ καὶ νόσοις καὶ μυρίοις κακοῖς πιεζομένους.\nΖΕΥΣΟὐ γὰρ οἶσθα, ὦ Κυνίσκε, ἡλίκας μετὰ τὸν\nβίον οἱ πονηροὶ τὰς κολάσεις ὑπομένουσιν, ἢ ἐν\nὅσῃ οἱ χρηστοὶ εὐδαιμονίᾳ διατρίβουσιν;\nΚΥΝΙΣΚΟΣἍιδην μοι λέγεις καὶ Τιτυοὺς καὶ Ταντάλους.\nἐγὼ δέ, εἰ μέν τι καὶ τοιοῦτόν ἐστιν, εἴσομαι τὸ\nσαφὲς ἐπειδὰν ἀποθάνω· τὸ δὲ νῦν ἔχον ἐβουλόμην\nτὸν ὁποσονοῦν χρόνον τοῦτον εὐδαιμόναως\nδιαβιοὺς ὑπὸ ἑκκαίδεκα γυπῶν κείρεσθαι τὸ ἧπαρ\nἀποθανών, ἀλλὰ μὴ ἐνταῦθα διψήσας ὥσπερ ὁ\nΤάνταλος ἐν Μακάρων νήσοις πίνειν μετὰ τῶν\nἡρώων ἐν τῷ Ἠλυσίῳ λειμῶνι κατακείμενος.\nΖΕΥΣ18 Τί φής; ἀπιστεῖς εἶναί τινας κολάσεις καὶ τιμάς,\nκαὶ δικαστήριον ἔνθα δὴ ἐξετάζεται ὁ ἑκάστου\nβίος;\nΚΥΝΙΣΚΟΣἈκούω τινὰ Μίνω Κρῆτα δικάζειν κάτω τὰ τοιαῦτα·\nκαί μοι ἀπόκριναι τι καὶ ὑπὲρ ἐκείνου· σὸς\nγὰρ υἱὸς εἶναι λέγεται.\nΖΕΥΣΤί δὲ κἀκεῖνον ἐρωτᾷς, ὦ Κυνίσκε;\nΚΥΝΙΣΚΟΣΤίνας κολάζει μάλιστα;\nΖΕΥΣΤοὺς πονηροὺς δηλαδή, οἷον ἀνδροφόνους καὶ\nἱεροσύλους.\nΚΥΝΙΣΚΟΣΤίνας δὲ παρὰ τοὺς ἥρωας ἀποπέμπει;`\nΖΕΥΣΤοὺς ἀγαθούς τε καὶ ὁσίους καὶ κατ᾿ ἀρετὴν\nβεβιωκότας.\nΚΥΝΙΣΚΟΣΤίνος ἕνεκα, ὦ Ζεῦ;\nΖΕΥΣΔιότι οἱ μὲν τιμῆς, οἱ δὲ κολάσεως ἄξιοι.\nΚΥΝΙΣΚΟΣΕἰ δέ τις ἀκούσιόν τι δεινὸν ἐργάσαιτο, κολάζεσθαι\nκαὶ τοῦτον δικαιοῖ;\nΖΕΥΣΟὐδαμῶς.\nΚΥΝΙΣΚΟΣΟὐδ᾿ ἄρα εἴ τις ἄκων τι ἀγαθὸν ἔδρασεν, οὐδὲ\nτοῦτον τιμᾶν ἀξιώσειεν ἄν;\nΖΕΥΣΟὐ γὰρ οὖν.\nΚΥΝΙΣΚΟΣΟὐδένα τοίνυν, ὦ Ζεῦ, οὔτε τιμᾶν οὒτε κολάζειν\nαὐτῷ προςήκει.\nΖΕΥΣΠῶς οὐδένα;\nΚΥΝΙΣΚΟΣὍτι οὐδὲν ἑκόντες οἱ ἄνθρωποι ποιοῦμεν, ἀλλά\nτινι ἀνάγκῃ ἀφύκτῳ κεκελευσμένοι, εἴ γε ἀληθῆ\nἐκεῖνά ἐστι τὰ ἔμπροσθεν ὡμολογημένα, ὡς ἡ\nΜοῖρα πάντων αὐτία· καὶ ἢν φονεύσῃ τις, ἐκείνη\nἐστὶν ἡ φονεύσασα, καὶ ἢν ἱεροσυλῇ, προστεταγμένον\n\n\n\n\nαὐτὸ δρᾷ. ὥστε εἴ γε τὰ δίκαια ὁ Μίνως\nδικάζειν μέλλοι, τὴν Εἱμαρμένην ἀντὶ τοῦ Σισύφου\nκολάσεται καὶ τὴν Μοῖραν ἀντὶ τοῦ Ταντάλου.\nτί γὰρ ἐκεῖνοι ἠδίεησαν πεισθέντες τοῖς\nἐπιτάγμασιν;\nΖΕΥΣ19 Οὐκέτʼ οὐδὲ ἀποκρίνεσθαί σοι ἄξιον τοιαῦτα\nἐρωτῶντι· θρασὺς γὰρ εἶ καὶ σοφιστής. καί σε\nἄπειμι ἤδη καταλιπών.\nΚΥΝΙΣΚΟΣἘδεόμην μὲν ἔτι καὶ τοῦτο ἐρέσθαι, ποῦ αἱ\nΜοῖραι διατρίβουσιν ἢ πῶς ἐφικνοῦνται τῇ ἐπιμελείᾳ\nτῶν τοσούτων ἐς τὸ λεπτότατον, καὶ ταῦτα\nτρεῖς οὖσαι. ἐπίπονον γάρ τινα καὶ οὐκ εὔμοιρόν\nμοι δοκοῦσι βιοῦν τὸν βίον τοσαῦτα ἔχονσαι\nπράγματα, καὶ ὡς ἔοικεν οὐ πάνυ οὐδὲ αὖται ὑπὸ\nχρηστῇ Εἱμαρμένῃ ἐγεννήθησαν. ἐγὼ γοῦν, εἴ\nμοι αἵρεσις δοθείη, οὐκ ἂν ἀλλαξαίμην πρὸς\nαὐτὰς τὸν ἐμαυτοῦ βίον, ἀλλʼ ἑλοίμην ἂν ἔτι\nπενέστερος διαβιῶναι ἤπερ καθῆσθαι κλώθων\nἄτρακτον τοσούτων πραγμάτων μεστόν, ἐπιτηρῶν\nἕκαστα. εἰ δὲ μὴ ῥᾴδιόν σοι ἀποκρίνασθαι πρὸς\nταῦτα, ὦ Ζεῦ, καὶ τούτοις ἀγαπήσομεν οἷς ἀπεκρίνω·\nἱκανὰ γὰρ ἐμφανίσαι τὸν περὶ τῆς Εἱμαρμένῃς\nκαὶ Προνοίας λόγον· τὰ λοιπὰ δʼ ἴσως\nοὐχ εἵμαρτο ἀκοῦσαί μοι.\n","locs":[{"loc":"urn:cts:greekLit:tlg0062.tlg017:1","start":0,"length":915},{"loc":"urn:cts:greekLit:tlg0062.tlg017:2","start":915,"length":690},{"loc":"urn:cts:greekLit:tlg0062.tlg017:3","start":1605,"length":335},{"loc":"urn:cts:greekLit:tlg0062.tlg017:4","start":1940,"length":906},{"loc":"urn:cts:greekLit:tlg0062.tlg017:5","start":2846,"length":568},{"loc":"urn:cts:greekLit:tlg0062.tlg017:6","start":3414,"length":714},{"loc":"urn:cts:greekLit:tlg0062.tlg017:7","start":4128,"length":834},{"loc":"urn:cts:greekLit:tlg0062.tlg017:8","start":4962,"length":958},{"loc":"urn:cts:greekLit:tlg0062.tlg017:9","start":5920,"length":398},{"loc":"urn:cts:greekLit:tlg0062.tlg017:10","start":6318,"length":772},{"loc":"urn:cts:greekLit:tlg0062.tlg017:11","start":7090,"length":996},{"loc":"urn:cts:greekLit:tlg0062.tlg017:12","start":8086,"length":728},{"loc":"urn:cts:greekLit:tlg0062.tlg017:13","start":8814,"length":312},{"loc":"urn:cts:greekLit:tlg0062.tlg017:14","start":9126,"length":529},{"loc":"urn:cts:greekLit:tlg0062.tlg017:15","start":9655,"length":617},{"loc":"urn:cts:greekLit:tlg0062.tlg017:16","start":10272,"length":889},{"loc":"urn:cts:greekLit:tlg0062.tlg017:17","start":11161,"length":695},{"loc":"urn:cts:greekLit:tlg0062.tlg017:18","start":11856,"length":1239},{"loc":"urn:cts:greekLit:tlg0062.tlg017:19","start":13095,"length":817}]}
{"id":"urn:cts:greekLit:tlg0062.tlg017.perseus-grc2","text":"Κυνίσκος ἐγὼ δέ, ω Ζεῦ, τὰ μὲν τοιαῦτα οὑκ ἐνοχλήσω σε πλοῦτον ἢ χρυσὸν ἢ βασιλείαν αἰτῶν, ἅπερ εὐκταιότατα τοῖς πολλοῖς, σοὶ δʼ οὐ πάνυ ῥᾴδια παρασχεῖν ὁρῶ γοῦν σε τὰ πολλὰ παρακούοντα εὐχομένων αὐτῶν. ἓν δέ, καὶ τοῦτο ῥᾷστον, ἐβουλόμην παρὰ σοῦ μοι γενέσθαι.\nΖεύς τί τοῦτό ἐστιν, ὦ Κυνίσκε; οὐ γὰρ ἀτυχήσεις, καὶ μάλιστα μετρίων, ὡς φής, δεόμενος.\nΚυνίσκος ἀπόκριναί μοι πρός τινα οὐ χαλεπὴν ἐρώτησιν.\nΖεύς μικρά γε ὡς ἀληθῶς ἡ εὐχὴ καὶ πρόχειρος· ὥστε ἐρώτα ὁπόσα ἂν ἐθέλῃς.\nΚυνίσκος ἰδοὺ ταῦτα, ὦ Ζεῦ· ἀνέγνως γὰρ δῆλον ὅτι καὶ σὺ τὰ Ὁμήρου καὶ Ἡσιόδου ποιήματα· εἰπὲ οὖν μοι εἰ ἀληθῆ ἐστιν ἃ περὶ τῆς Εἱμαρμένης καὶ τῶν Μοιρῶν ἐκεῖνοι ἐρραψῳδήκασιν, ἄφυκτα εἶναι ὁπόσα ἂν αὗται ἐπινήσωσιν γεινομένῳ ἑκάστῳ;\nΖεύς καὶ πάνυ ἀληθῆ ταῦτα· οὐδὲν γάρ ἐστιν ὅ τι μὴ αἱ Μοῖραι διατάττουσιν, ἀλλὰ πάντα ὁπόσα γίνεται, ὑπὸ τῷ τούτων ἀτράκτῳ στρεφόμενα εὐθὺς ἐξ ἀρχῆς ἕκαστον ἐπικεκλωσμένην ἔχει τὴν ἀπόβασιν, καὶ οὐ θέμις ἄλλως γενέσθαι.\nΚυνίσκος οὐκοῦν ὁπόταν ὁ αὐτὸς Ὅμηρος ἐν ἑτέρῳ μέρει τῆς ποιήσεως λέγῃ, μὴ καὶ ὑπὲρ μοῖραν δόμον Ἄϊδος καὶ τὰ τοιαῦτα, ληρεῖν, δηλαδὴ φήσομεν τότε αὐτόν;\nΖεύς καὶ μάλα· οὐδὲν γὰρ οὕτω γένοιτʼ ἂν ἔξω τοῦ νόμου τῶν Μοιρῶν, οὐδὲ ὑπὲρ τὸ λίνον. οἱ ποιηταὶ δὲ ὁπόσα μὲν ἂν ἐκ τῶν Μουσῶν κατεχόμενοι ᾄδωσιν, ἀληθῆ ταῦτά ἐστιν ὁπόταν δὲ ἀφῶσιν αὐτοὺς αἱ θεαὶ καὶ καθʼ αὑτοὺς ποιῶσι, τότε δὴ καὶ σφάλλονται καὶ ὑπεναντία τοῖς πρότερον διεξίασι· καὶ συγγνώμη, εἰ ἄνθρωποι ὄντες ἀγνοοῦσι τἀληθές, ἀπελθόντος ἐκείνου ὃ τέως παρὸν ἐρραψῴδει διʼ αὐτῶν.\nΚυνίσκος ἀλλὰ τοῦτο μὲν οὕτω φήσομεν. ἔτι δὲ κἀκεῖνό μοι ἀπόκριναι· οὐ τρεῖς αἱ Μοῖραί εἰσι, Κλωθὼ καὶ Λάχεσις, οἶμαι, καὶ Ἄτροπος;\nΖεύς πάνυ μὲν οὖν.\nΚυνίσκος· ἡ Εἱμαρμένη τοίνυν καὶ ἡ Τύχη — πολυθρύλητοι γὰρ πάνυ καὶ αὗται — τίνες πότʼ εἰσὶν ἤ τί δύναται αὐτῶν ἑκατέρα; πότερον τὰ ἴσα ταῖς Μοίραις ἤ τι καὶ ὑπὲρ ἐκείνας; ἀκούω γοῦν ἁπάντων λεγόντων, μηδὲν εἶναι Τύχης καὶ Εἱμαρμένης δυνατώτερον.\nΖεύς οὐ θέμις ἅπαντά σε εἰδέναι, ὦ Κυνίσκε· τίνος δʼ οὖν ἕνεκα ἠρώτησας τὸ περὶ τῶν Μοιρῶν;\nΚυνίσκος ἢν πρότερόν μοι, ὦ Ζεῦ, κἀκεῖνο εἴπῃς, εἰ καὶ ὑμῶν αὗται ἄρχουσι καὶ ἀνάγκη ὑμῖν ἠρτῆσθαι ἀπὸ τοῦ λίνου αὐτῶν.\nΖεύς ἀνάγκη, ὦ Κυνίσκε. τί δʼ οὖν ἐμειδίασας;\nΚυνίσκος ἀνεμνήσθην ἐκείνων τῶν Ὁμήρου ἐπῶν, ἐν οἷς πεποίησαι αὐτῷ ἐν τῇ ἐκκλησίᾳ τῶν θεῶν δημηγορῶν, ὁπότε ἠπείλεις αὐτοῖς ὡς ἀπὸ σειρᾶς τινος χρυσῆς ἀναρτησόμενος τὰ πάντα· ἔφησθα γὰρ αὐτὸς μὲν τὴν σειρὰν καθήσειν ἐξ οὐρανοῦ, τοὺς θεοὺς δὲ ἅμα πάντας, εἰ βούλοιντο, ἐκκρεμαμένους κατασπᾶν βιάσεσθαι οὐ μὴν κατασπάσειν γε, σὺ δέ, ὁπόταν ἐθελήσῃς, ῥᾳδίως ἅπαντας αὐτῇ κεν γαίῃ ἐρύσαι αὐτῇ τε θαλάσσῃ. τότε μὲν οὖν θαυμάσιος ἐδόκεις μοι τὴν βίαν καὶ ὑπέφριττον μεταξὺ ἀκούων τῶν ἐπῶν νῦν δὲ αὐτόν σε ἤδη ὁρῶ μετὰ τῆς σειρᾶς καὶ τῶν ἀπειλῶν ἀπὸ λεπτοῦ νήματος, ὡς φής, κρεμάμενον. δοκεῖ γοῦν μοι δικαιότερον ἂν ἡ Κλωθὼ μεγαλαυχήσασθαι, ὡς καὶ σὲ αὐτὸν ἀνάσπαστον αἰωροῦσα ἐκ τοῦ ἀτράκτου καθάπερ οἱ ἁλιεῖς ἐκ τοῦ καλάμου τὰ ἰχθύδια.\nΖεύς οὐκ οἶδʼ ὅ τι σοι ταυτὶ βούλεται τὰ ἐρωτήματα.\nΚυνίσκος ἐκεῖνο, ὦ Ζεῦ· καὶ πρὸς τῶν Μοιρῶν καὶ τῆς Εἱμαρμένης μὴ τραχέως μηδὲ πρὸς ὀργὴν ἀκούσῃς μου τἀληθῆ μετὰ παρρησίας λέγοντος. εἰ γὰρ οὕτως ἔχει ταῦτα καὶ πάντων αἱ Μοῖραι κρατοῦσι καὶ οὐδὲν ἂν ὑπʼ οὐδενὸς ἔτι ἀλλαγείη τῶν ἅπαξ δοξάντων αὐταῖς, τίνος ἕνεκα ὑμῖν οἱ ἄνθρωποι θύομεν καὶ ἑκατόμβας προσάγομεν εὐχόμενοι γενέσθαι ἡμῖν παρʼ ὑμῶν τἀγαθά; οὐχ ὁρῶ γὰρ ὅ τι ἂν ἀπολαύσαιμεν τῆς ἐπιμελείας ταύτης, εἰ μήτε τῶν φαύλων ἀποτροπὰς εὑρέσθαι δυνατὸν ἡμῖν ἐκ τῶν εὐχῶν μήτε ἀγαθοῦ τινος θεοσδότου ἐπιτυχεῖν.\nΖεύς οἶδα ὅθεν σοι τὰ κομψὰ ταῦτα ἐρωτήματά ἐστιν, παρὰ τῶν καταράτων σοφιστῶν, οἳ μηδὲ προνοεῖν ἡμᾶς τῶν ἀνθρώπων φασὶν ἐκεῖνοι γοῦν τὰ τοιαῦτα ἐρωτῶσιν ὑπʼ ἀσεβείας, ἀποτρέποντες καὶ τοὺς ἄλλους θύειν καὶ εὔχεσθαι ὡς εἰκαῖον ὄν· ἡμᾶς γὰρ οὔτʼ ἐπιμελεῖσθαι τῶν πραττομένων παρʼ ὑμῖν οὔθʼ ὅλως τι δύνασθαι πρὸς τὰ ἐν τῇ γῇ πράγματα. πλὴν οὐ χαιρήσουσί γε τὰ τοιαῦτα διεξιόντες.\nΚυνίσκος οὐ μὰ τὸν τῆς Κλωθοῦς ἄτρακτον, ὦ Ζεῦ, οὐχ ὑπʼ ἐκείνων ἀναπεισθεὶς ταῦτά σε ἠρώτησα, ὁ δὲ λόγος αὐτὸς οὐκ οἶδʼ ὅπως ἡμῖν προϊὼν εἰς τοῦτο ἀπέβη, περιττὰς εἶναι τὰς θυσίας. αὖθις δʼ, εἰ δοκεῖ, διὰ βραχέων ἐρήσομαί σε, σὺ δὲ μὴ ὀκνήσῃς ἀποκρίνασθαι, καὶ ὅπως ἀσφαλέστερον ἀποκρινῇ.\nΖεύς ἐρώτα, εἴ σοι σχολὴ τὰ τοιαῦτα ληρεῖν.\nΚυνίσκος πάντα φὴς ἐκ τῶν Μοιρῶν γίγνεσθαι;\nΖεύς φημὶ γάρ.\nΚυνίσκος ὑμῖν δὲ δυνατὸν ἀλλάττειν ταῦτα καὶ ἀνακλώθειν;\nΖεύς οὐδαμῶς.\nΚυνίσκος βούλει οὖν ἐπαγάγω καὶ τὸ μετὰ τοῦτο, ἢ δῆλον, κἂν μὴ εἴπω αὐτό;\nΖεύς δῆλον μέν. οἱ δέ γε θύοντες οὐ τῆς χρείας ἕνεκα θύουσιν, ἀντίδοσιν δὴ τινα ποιούμενοι καὶ ὥσπερ ὠνούμενοι τὰ ἀγαθὰ παρʼ ἡμῶν, ἀλλὰ τιμῶντες ἄλλως τὸ βέλτιον.\nΚυνίσκος ἱκανὸν καὶ τοῦτο, εἰ καὶ σὺ φὴς ἐπὶ μηδενὶ χρησίμῳ γίγνεσθαι τὰς θυσίας, εὐγνωμοσύνῃ δέ τινι τῶν ἀνθρώπων τιμώντων τὸ βέλτιον. καίτοι εἴ τις τῶν σοφιστῶν ἐκείνων παρῆν, ἤρετο ἄν σε καθʼ ὅ τι βελτίους φὴς τοὺς θεούς, καὶ ταῦτα ὁμοδούλους τῶν ἀνθρώπων ὄντας καὶ ὑπὸ ταῖς αὐταῖς δεσποίναις ταῖς Μοίραις ταττομένους. οὐ γὰρ ἀποχρήσει αὐτοῖς τὸ ἀθανάτους εἶναι, ὡς διʼ αὐτὸ ἀμείνους δοκεῖν· ἐπεὶ τοῦτό γε μακρῷ χεῖρόν ἐστιν, εἴγε τοὺς μὲν κἂν ὁ θάνατος εἰς ἐλευθερίαν ἀφείλετο, ὑμῖν δὲ εἰς ἄπειρον ἐκπίπτει τὸ πρᾶγμα καὶ ἀΐδιος ἡ δουλεία γίνεται ὑπὸ μακρῷ τῷ λίνῳ στρεφομένη.\nΖεύς ἀλλʼ, ὦ Κυνίσκε, τὸ ἀΐδιον τοῦτο καὶ ἄπειρον εὔδαιμον ἡμῖν ἐστι καὶ ἐν ἅπασιν ἀγαθοῖς ἡμεῖς βιοῦμεν.\nΚυνίσκος οὐχ ἅπαντες, ὦ Ζεῦ, ἀλλὰ διώρισται καὶ παρʼ ὑμῖν τὸ πρᾶγμα καὶ πολλὴ ταραχὴ ἔνεστι· σὺ μὲν γὰρ εὐδαίμων, βασιλεὺς γάρ, καὶ δύνασαι ἀνασπᾶν τὴν γῆν καὶ τὴν θάλασσαν ὥσπερ ἱμονιὰν καθείς· ὁ δὲ Ἥφαιστος χωλός ἐστι, βαναυσός τις καὶ πυρίτης τὴν τέχνην ὁ Προμηθεὺς δὲ καὶ ἀνεσκολοπίσθη ποτέ. τὸν γὰρ πατέρα σου τί ἂν λέγοιμι, πεδήτην ἔτι ἐν τῷ Ταρτάρῳ ὄντα; καὶ ἐρᾶν δὲ ὑμᾶς φασι καὶ τιτρώσκεσθαι καὶ δουλεύειν ἐνίοτε παρὰ τοῖς ἀνθρώποις, ὥσπερ ἀμέλει καὶ τὸν σὸν ἀδελφὸν παρὰ Λαομέδοντι καὶ παρʼ Ἀδμήτῳ τὸν Ἀπόλλω. ταῦτα δέ μοι οὐ πάνυ εὐδαίμονα δοκεῖ, ἀλλʼ ἐοίκασιν ὑμῶν οἱ μέν τινες εὐτυχεῖς τε καὶ εὔμοιροι εἶναι, οἱ δὲ ἔμπαλιν ἐῶ γὰρ λέγειν, ὅτι καὶ λῃστεύεσθε ὥσπερ ἡμεῖς καὶ περισυλᾶσθε ὑπὸ τῶν ἱεροσύλων καὶ ἐκ πλουσιωτάτων πενέστατοι ἐν ἀκαρεῖ γίγνεσθε· πολλοὶ δὲ καὶ κατεχωνεύθησαν ἤδη χρυσοῖ ἢ ἀργυροῖ ὄντες, οἷς τοῦτο εἵμαρτο δηλαδή.\nΖεύς ὁρᾷς; ταῦτʼ ἤδη ὑβριστικά, ὦ Κυνίσκε, φής· καί σοι τάχα μεταμελήσει ποτὲ αὐτῶν.\nΚυνίσκος φείδου, ὦ Ζεῦ, τῶν ἀπειλῶν, εἰδὼς οὐδέν με πεισόμενον ὅ τι μὴ καὶ τῇ Μοίρᾳ πρὸ σοῦ ἔδοξεν ἐπεὶ οὐδʼ αὐτοὺς ἐκείνους ὁρῶ τοὺς ἱεροσύλους κολαζομένους, ἀλλʼ οἵ γε πλεῖστοι διαφεύγουσιν ὑμᾶς· οὐ γὰρ εἵμαρτο, οἶμαι, ἁλῶναι αὐτούς.\nΖεύς οὐκ ἔλεγον ὡς ἄρʼ ἐκείνων τις εἶ τῶν ἀναιρούντων τὴν πρόνοιαν τῷ λόγῳ;\nΚυνίσκος πάνυ, ὦ Ζεῦ, δέδιας αὐτούς, οὐκ οἶδα ὅτου ἕνεκα· πάντα γοῦν ὁπόσα ἂν εἴπω, ὑποπτεύεις ἐκείνων παιδεύματα εἶναι.\nΚυνίσκος ἐγὼ δὲ — παρὰ τίνος γὰρ ἂν ἄλλου τἀληθὲς ἢ παρὰ σοῦ μάθοιμι; — ἡδέως δʼ ἂν καὶ τοῦτο ἐροίμην σε, τίς ἡ Πρόνοια ὑμῖν αὕτη ἐστί, Μοῖρά τις ἢ καὶ ὑπὲρ ταύτας θεὸς ὥσπερ, ἄρχουσα καὶ αὐτῶν ἐκείνων;\nΖεύς ἤδη σοι καὶ πρότερον ἔφην οὐ θεμιτὸν εἶναι πάντα σε εἰδέναι. σὺ δʼ ἕν τι ἐν ἀρχῇ ἐρωτήσειν φήσας οὐ παύῃ τοσαῦτα πρός με λεπτολογούμενος· καὶ ὁρῶ ὅτι σοι τὸ κεφάλαιόν ἐστι τοῦ λόγου ἐπιδεῖξαι οὐδενὸς ἡμᾶς προνοοῦντας τῶν ἀνθρωπίνων.\nΚυνίσκος οὐκ ἐμὸν τοῦτο, ἀλλὰ σὺ μικρὸν ἔμπροσθεν ἔφησθα τὰς Μοίρας εἶναι τὰς ἅπαντα ἐπιτελούσας· εἰ μὴ μεταμέλει σοι ἐκείνων καὶ ἀνατίθεσαι αὖθις τὰ εἰρημένα καὶ ἀμφισβητεῖτε τῆς ἐπιμελείας παρωσάμενοι τὴν Εἱμαρμένην;\nΖεύς οὐδαμῶς, ἀλλʼ ἡ Μοῖρα διʼ ἡμῶν ἕκαστα ἐπιτελεῖ.\nΚυνίσκος μανθάνω· ὑπηρέται καὶ διάκονοί τινες τῶν Μοιρῶν εἶναί φατε. πλὴν ἀλλὰ καὶ οὕτως ἐκεῖναι ἂν εἶεν αἱ προνοοῦσαι, ὑμεῖς δὲ ὥσπερ σκεύη τινὰ καὶ ἐργαλεῖά ἐστε αὐτῶν.\nΖεύς πῶς λέγεις;\nΚυνίσκος ὥσπερ, οἶμαι, καὶ τὸ σκέπαρνον τῷ τέκτονι καὶ τὸ τρύπανον συνεργεῖ μέν τι πρὸς τὴν τέχνην, οὐδεὶς δʼ ἂν εἴποι ὡς ταῦτα ὁ τεχνίτης ἐστίν, οὐδʼ ἡ ναῦς ἔργον τοῦ σκεπάρνου ἢ τοῦ τρυπάνου, ἀλλὰ τοῦ ναυπηγοῦ· ἀνάλογον τοίνυν ἡ μὲν ναυπηγουμένη ἕκαστα ἡ Εἱμαρμένη ἐστίν, ὑμεῖς δέ, εἴπερ ἄρα, τρύπανα καὶ σκέπαρνά ἐστε τῶν Μοιρῶν· καί, ὡς ἔοικεν, οἱ ἄνθρωποι δέον τῇ Εἱμαρμένῃ θύειν καὶ παρʼ ἐκείνης αἰτεῖν τἀγαθά, οἱ δʼ ἐφʼ ὑμᾶς ἴασι προσόδοις καὶ θυσίαις γεραίροντες· ἢ οὐδὲ τὴν Εἱμαρμένην τιμῶντες εἰς δέον ἂν αὐτὸ ἔπραττον οὐ γὰρ οἶμαι δυνατὸν εἶναι οὐδὲ αὐταῖς ἔτι ταῖς Μοίραις ἀλλάξαι τι καὶ μετατρέψαι τῶν ἐξ ἀρχῆς δοξάντων περὶ ἑκάστου· ἡ γοῦν Ἄτροπος οὐκ ἀνάσχοιτʼ ἄν, εἴ τις εἰς τὸ ἐναντίον στρέψειε τὸν ἄτρακτον ἀναλύων τῆς Κλωθοῦς τὸ ἔργον.\nΖεύς σὺ δʼ ἤδη, ὦ Κυνίσκε, οὐδὲ τὰς Μοίρας τιμᾶσθαι πρὸς τῶν ἀνθρώπων ἀξιοῖς; ἀλλʼ ἔοικας ἅπαντα συγχεῖν προαιρεῖσθαι. ἡμεῖς δὲ εἰ καὶ μηδενὸς ἄλλου ἕνεκα, τοῦ γε μαντεύεσθαι καὶ προμηνύειν ἕκαστα τῶν ὑπὸ τῆς Μοίρας κεκυρωμένων δικαίως τιμῴμεθʼ ἄν.\nΚυνίσκος τὸ μὲν ὅλον, ἄχρηστον, ὦ Ζεῦ, προειδέναι τὰ μέλλοντα οἷς γε τὸ φυλάξασθαι αὐτὰ παντελῶς ἀδύνατον εἰ μὴ ἄρα τοῦτο φής, ὡς ὁ προμαθὼν ὅτι ὑπʼ αἰχμῆς σιδηρᾶς τεθνήξεται δύναιτʼ ἂν ἐκφυγεῖν τὸν θάνατον καθείρξας ἑαυτόν; ἀλλʼ ἀδύνατον ἐξάξει γὰρ αὐτὸν ἡ Μοῖρα κυνηγετήσοντα καὶ παραδώσει τῇ αἰχμῇ· καὶ ὁ Ἄδραστος ἐπὶ τὸν σῦν ἀφεὶς τὴν λόγχην ἐκείνου μὲν ἁμαρτήσεται, φονεύσει δὲ τὸν Κροίσου παῖδα, ὡς ἂν ἀπʼ ἰσχυρᾶς ἐμβολῆς τῶν Μοιρῶν φερομένου τοῦ ἀκοντίου ἐπὶ τὸν νεανίσκον.\nΚυνίσκοςτὸ μὲν γὰρ τοῦ Λαΐου καὶ γελοῖον, τό· μὴ σπεῖρε τέκνων ἄλοκα δαιμόνων βίᾳ· εἰ γὰρ τεκνώσεις φησὶ παῖδʼ, ἀποκτενεῖ σʼ ὁ φύς. περιττὴ γάρ, οἶμαι, ἡ παραίνεσις πρὸς τὰ πάντως οὕτω γενησόμενα. τοιγάρτοι μετὰ τὸν χρησμὸν καὶ ἔσπειρεν καὶ ὁ φὺς ἀπέκτεινεν αὐτόν. ὥστε οὐχ ὁρῶ ἀνθʼ ὅτου ἀπαιτεῖτε τὸν μισθὸν ἐπὶ τῇ μαντικῇ.\nΚυνίσκοςἐῶ γὰρ λέγειν ὡς λοξὰ καὶ ἐπαμφοτερίζοντα τοῖς πολλοῖς χρᾶν εἰώθατε, οὐ πάνυ ἀποσαφοῦντες εἰ ὁ τὸν Ἅλυν διαβὰς τὴν αὑτοῦ ἀρχὴν καταλύσει ἢ τὴν τοῦ Κύρου· ἄμφω γὰρ δύναται ὁ χρησμός.\nΖεύς ἦν τις, ὦ Κυνίσκε, τῷ Ἀπόλλωνι ὀργῆς αἰτία κατὰ τοῦ Κροίσου, διότι ἐπειρᾶτο ἐκεῖνος αὐτοῦ ἄρνεια κρέα καὶ χελώνην ἐς τὸ αὐτὸ ἕψων.\nΚυνίσκος ἐχρῆν μὲν μηδὲ ὀργίζεσθαι θεὸν ὄντα· πλὴν ἀλλὰ καὶ τὸ ἐξαπατηθῆναι τῷ Λυδῷ ἐπέπρωτο, οἶμαι, καὶ ὅλως τὸ μὴ σαφῶς ἀκοῦσαι τὰ μέλλοντα ἡ Εἱμαρμένη ἐπέκλωσεν ὥστε καὶ μαντικὴ ὑμῶν ἐκείνης μέρος ἐστίν.\nΖεύς ἡμῖν δὲ οὐδὲν ἀπολείπεις, ἀλλὰ μάτην θεοί ἐσμεν, οὔτε πρόνοιάν τινα εἰσφερόμενοι εἰς τὰ πράγματα οὔτε τῶν θυσιῶν ἄξιοι καθάπερ τρύπανα ὡς ἀληθῶς ἢ σκέπαρνα; καί μοι δοκεῖς εἰκότως μου καταφρονεῖν, ὅτι κεραυνόν, ὡς ὁρᾷς, διηγκυλημένος ἀνέχομαί σε τοσαῦτα καθʼ ἡμῶν διεξιόντα.\nΚυνίσκος βάλλε, ὦ Ζεῦ, εἴ μοι καὶ κεραυνῷ πληγῆναι εἵμαρται, καὶ σὲ οὐδὲν αἰτιάσομαι τῆς πληγῆς, ἀλλὰ τὴν Κλωθὼ τὴν διὰ σοῦ τιτρώσκουσαν οὐδὲ γὰρ τὸν κεραυνὸν αὐτὸν φαίην ἂν αἴτιον μοι γενέσθαι τοῦ τραύματος. πλὴν ἐκεῖνό γε ὑμᾶς ἐρήσομαι καὶ σὲ καὶ τὴν Εἱμαρμένην σὺ δέ μοι καὶ ὑπὲρ ἐκείνης ἀπόκριναι· ἀνέμνησας γάρ με ἀπειλήσας.\nΚυνίσκοςτί δήποτε τοὺς ἱεροσύλους καὶ λῃστὰς ἀφέντες καὶ τοσούτους ὑβριστὰς καὶ βιαίους καὶ ἐπιόρκους δρῦν τινα πολλάκις κεραυνοῦτε ἢ λίθον ἢ νεὼς ἱστὸν οὐδὲν ἀδικούσης, ἐνίοτε δὲ χρηστόν τινα καὶ ὅσιον ὁδοιπόρον; τί σιωπᾷς, ὦ Ζεῦ; ἢ οὐδὲ τοῦτό με θέμις εἰδέναι;\nΖεύς οὐ γάρ, ὦ Κυνίσκε. σὺ δὲ πολυπράγμων τις εἶ καὶ οὐκ οἶδʼ ὅθεν ταῦτα ἥκεις μοι συμπεφορηκώς.\nΚυνίσκος οὐκοῦν μηδὲ ἐκεῖνο ὑμᾶς ἔρωμαι, σέ τε καὶ τὴν Πρόνοιαν καὶ τὴν Εἱμαρμένην, τί δήποτε Φωκίων μὲν ὁ χρηστὸς ἐν τοσαύτῃ πενίᾳ καὶ σπάνει τῶν ἀναγκαίων ἀπέθανε καὶ Ἀριστείδης πρὸ αὐτοῦ, Καλλίας δὲ καὶ Ἀλκιβιάδης, ἀκόλαστα μειράκια, ὑπερεπλούτουν καὶ Μειδίας ὁ ὑβριστὴς καὶ Χάροψ ὁ Αἰγινήτης, κίναιδος ἄνθρωπος, τὴν μητέρα λιμῷ ἀπεκτονώς, καὶ πάλιν Σωκράτης μὲν παρεδόθη τοῖς ἕνδεκα, Μέλητος δὲ οὐ παρεδόθη, καὶ Σαρδανάπαλλος μὲν ἐβασίλευε θῆλυς ὤν, Γώχης δὲ ἀνὴρ ἐνάρετος ἀνεσκολοπίσθη πρὸς αὐτοῦ, διότι μὴ ἠρέσκετο τοῖς γιγνομένοις·\nΚυνίσκος ἵνα ὑμῖν μὴ τὰ νῦν λέγω καθʼ ἕκαστον ἐπεξιών, τοὺς μὲν πονηροὺς εὐδαιμονοῦντας καὶ τοὺς πλεονέκτας, ἀγομένους δὲ καὶ φερομένους τοὺς χρηστοὺς ἐν πενίᾳ καὶ νόσοις καὶ μυρίοις κακοῖς πιεζομένους.\nΖεύς οὐ γὰρ οἶσθα, ὦ Κυνίσκε, ἡλίκας μετὰ τὸν βίον οἱ πονηροὶ τὰς κολάσεις ὑπομένουσιν, ἢ ἐν ὅσῃ οἱ χρηστοὶ εὐδαιμονίᾳ διατρίβουσιν;\nΚυνίσκος Ἅιδην μοι λέγεις καὶ Τιτυοὺς καὶ Ταντάλους. ἐγὼ δέ, εἰ μέν τι καὶ τοιοῦτόν ἐστιν, εἴσομαι τὸ σαφὲς ἐπειδὰν ἀποθάνω· τὸ δὲ νῦν ἔχον ἐβουλόμην τὸν ὁποσονοῦν χρόνον τοῦτον εὐδαιμόνως διαβιοὺς ὑπὸ ἑκκαίδεκα γυπῶν κείρεσθαι τὸ ἧπαρ ἀποθανών, ἀλλὰ μὴ ἐνταῦθα διψήσας ὥσπερ ὁ Τάνταλος ἐν Μακάρων νήσοις πίνειν μετὰ τῶν ἡρώων ἐν τῷ Ἠλυσίῳ λειμῶνι κατακείμενος.\nΖεύς τί φής; ἀπιστεῖς εἶναί τινας κολάσεις καὶ τιμάς, καὶ δικαστήριον ἔνθα δὴ ἐξετάζεται ὁ ἑκάστου βίος;\nΚυνίσκος ἀκούω τινὰ Μίνω Κρῆτα δικάζειν κάτω τὰ τοιαῦτα καί μοι ἀπόκριναί τι καὶ ὑπὲρ ἐκείνου· σὸς γὰρ υἱὸς εἶναι λέγεται.\nΖεύς τί δὲ κἀκεῖνον ἐρωτᾷς, ὦ Κυνίσκε;\nΚυνίσκος τίνας κολάζει μάλιστα;\nΖεύς τοὺς πονηροὺς δηλαδή, οἷον ἀνδροφόνους καὶ ἱεροσύλους.\nΚυνίσκος τίνας δὲ παρὰ τοὺς ἥρωας ἀποπέμπει;\nΖεύς τοὺς ἀγαθούς τε καὶ ὁσίους καὶ κατʼ ἀρετὴν βεβιωκότας.\nΚυνίσκος τίνος ἕνεκα, ὦ Ζεῦ;\nΖεύς διότι οἱ μὲν τιμῆς, οἱ δὲ κολάσεως ἄξιοι.\nΚυνίσκος εἰ δέ τις ἀκούσιόν τι δεινὸν ἐργάσαιτο, κολάζεσθαι καὶ τοῦτον δικαιοῖ;\nΖεύς οὐδαμῶς.\nΚυνίσκος %2οὐδʼ ἄρα εἴ τις ἄκων τι ἀγαθὸν ἔδρασεν, οὐδὲ τοῦτον τιμᾶν ἀξιώσειεν ἄν;\nΖεύς οὐ γὰρ οὖν.\nΚυνίσκος οὐδένα τοίνυν, ὦ Ζεῦ, οὔτε τιμᾶν οὔτε κολάζειν αὐτῷ προσήκει.\nΖεύς πῶς οὐδένα;\nΚυνίσκος ὅτι οὐδὲν ἑκόντες οἱ ἄνθρωποι ποιοῦμεν, ἀλλά τινι ἀνάγκῃ ἀφύκτῳ κεκελευσμένοι, εἴ γε ἀληθῆ ἐκεῖνά ἐστι τὰ ἔμπροσθεν ὡμολογημένα, ὡς ἡ Μοῖρα πάντων αἰτία· καὶ ἢν φονεύσῃ τις, ἐκείνη ἐστὶν ἡ φονεύσασα, καὶ ἢν ἱεροσυλῇ, προστεταγμένον αὐτὸ δρᾷ. ὥστε εἴ γε τὰ δίκαια ὁ Μίνως δικάζειν μέλλοι, τὴν Εἱμαρμένην ἀντὶ τοῦ Σισύφου κολάσεται καὶ τὴν Μοῖραν ἀντὶ τοῦ Ταντάλου. τί γὰρ ἐκεῖνοι ἠδίκησαν πεισθέντες τοῖς ἐπιτάγμασιν;\nΖεύς οὐκέτʼ οὐδὲ ἀποκρίνεσθαί σοι ἄξιον τοιαῦτα ἐρωτῶντι· θρασὺς γὰρ εἶ καὶ σοφιστής. καί σε ἄπειμι ἤδη καταλιπών.\nΚυνίσκος ἐδεόμην μὲν ἔτι καὶ τοῦτο ἐρέσθαι, ποῦ αἱ Μοῖραι διατρίβουσιν ἢ πῶς ἐφικνοῦνται τῇ ἐπιμελείᾳ τῶν τοσούτων ἐς τὸ λεπτότατον, καὶ ταῦτα τρεῖς οὖσαι. ἐπίπονον γάρ τινα καὶ οὐκ εὔμοιρόν μοι δοκοῦσι βιοῦν τὸν βίον τοσαῦτα ἔχουσαι πράγματα, καὶ ὡς ἔοικεν οὐ πάνυ οὐδὲ αὗται ὑπὸ χρηστῇ Εἱμαρμένῃ ἐγεννήθησαν. ἐγὼ γοῦν, εἴ μοι αἵρεσις δοθείη, οὐκ ἂν ἀλλαξαίμην πρὸς αὐτὰς τὸν ἐμαυτοῦ βίον, ἀλλʼ ἑλοίμην ἂν ἔτι πενέστερος διαβιῶναι ἢπερ καθῆσθαι κλώθων ἄτρακτον τοσούτων πραγμάτων μεστόν, ἐπιτηρῶν ἕκαστα. εἰ δὲ μὴ ῥᾴδιόν σοι ἀποκρίνασθαι πρὸς ταῦτα, ὦ Ζεῦ, καὶ τούτοις ἀγαπήσομεν οἷς ἀπεκρίνω· ἱκανὰ γὰρ ἐμφανίσαι τὸν περὶ τῆς Εἱμαρμένης καὶ Προνοίας λόγον τὰ λοιπὰ δʼ ἴσως οὐχ εἵμαρτο ἀκοῦσαί μοι.\n","locs":[{"loc":"urn:cts:greekLit:tlg0062.tlg017:1","start":0,"length":932},{"loc":"urn:cts:greekLit:tlg0062.tlg017:2","start":932,"length":691},{"loc":"urn:cts:greekLit:tlg0062.tlg017:3","start":1623,"length":339},{"loc":"urn:cts:greekLit:tlg0062.tlg017:4","start":1962,"length":897},{"loc":"urn:cts:greekLit:tlg0062.tlg017:5","start":2859,"length":566},{"loc":"urn:cts:greekLit:tlg0062.tlg017:6","start":3425,"length":711},{"loc":"urn:cts:greekLit:tlg0062.tlg017:7","start":4136,"length":947},{"loc":"urn:cts:greekLit:tlg0062.tlg017:8","start":5083,"length":956},{"loc":"urn:cts:greekLit:tlg0062.tlg017:9","start":6039,"length":518},{"loc":"urn:cts:greekLit:tlg0062.tlg017:10","start":6557,"length":660},{"loc":"urn:cts:greekLit:tlg0062.tlg017:11","start":7217,"length":996},{"loc":"urn:cts:greekLit:tlg0062.tlg017:12","start":8213,"length":730},{"loc":"urn:cts:greekLit:tlg0062.tlg017:13","start":8943,"length":325},{"loc":"urn:cts:greekLit:tlg0062.tlg017:14","start":9268,"length":533},{"loc":"urn:cts:greekLit:tlg0062.tlg017:15","start":9801,"length":610},{"loc":"urn:cts:greekLit:tlg0062.tlg017:16","start":10411,"length":899},{"loc":"urn:cts:greekLit:tlg0062.tlg017:17","start":11310,"length":698},{"loc":"urn:cts:greekLit:tlg0062.tlg017:18","start":12008,"length":1248},{"loc":"urn:cts:greekLit:tlg0062.tlg017:19","start":13256,"length":815}]}
{"id":"urn:cts:greekLit:tlg0062.tlg018.1st1K-grc1","text":"ΕΡΜΗΣ1 Ὡ Ζεῦ, τί σύννους κατὰ μόνας σαυτῷ λαλεῖς,\nὠχρὸς περιπατῶν, φιλοσόφου τὸ χρῶμ᾿ ἔχων;\nἐμοὶ προσανάθου, λαβέ με σύμβουλον πόνων,\nμὴ καταφρονήσῃς οἰκέτου φλυαρίας.\nΑΘΗΝΗΝαὶ πάτερ ἡμέτερε, Κρονίδη, ὕπατε κρειόντων,\nγουνοῦμαί σε θεὰ γλαυκῶπις, τριτογένεια,\nἐξαύδα, μὴ κεῦθε νόῳ, ἵνα εἴδομεν ἤδη,\nτίς μῆτις δάκνει σε κατὰ φρένα καὶ κατὰ θυμόν,\nἢ τί βαρὺ στενάχεις ὦχρός τέ σε εἶλε παρειάς;\nΖΕΥΣΟὐκ ἔστιν οὐδὲν δεινὸν ὧδ᾿ εἰπεῖν ἔπος,\nοὐδὲ πάθος οὐδὲ συμφορὰ τραγῳδική,\nἢν οὐκ ἰαμβείοις ὑπερπαίω.\nΑΘΗΝΗἌπολλον, οἵοις φροιμίοις ἄρχῃ λόγου;\nΖΕΥΣΩ παγκάκιστα χθόνια γῆς παιδεύματα,\nσύ τ᾿, ὦ Προμηθεῦ, οἷά μ᾿ εἴργασαι κακά\nΑΦΗΝΗsΤί δ᾿ ἐστί; πρὸς χορὸν γὰρ οἰκείων ἐρεῖς.\nΖΕΥΣὮ μεγαλοσμαράγου στεροπᾶς ῥοίζημα, τί ῥέξεις;\nΗΡΑΚοίμισον ὀργάν, εἰ μὴ κωμῳδίαν, ὦ Ζεῦ, δυνάμεθα\nὑποκρίνεσθαι μηδὲ ῥαψῳδεῖν ὥσπερ οὗτοι\nμηδὲ τὸν Εὐριπίδην ὅλον καταπεπώκαμεν, ὥστε\n2 σοι ὑποτραγῳδεῖν. ἀγνοεῖν ἡμᾶς νομίζεις τὴν\nαἰτίαν τῆς λύπης ἥτις ἐστί σοι;\nΖΕΥΣΟὐκ οἶθ᾿, ἐπεί τοι κἂν ἐκώκυες μεγα.\nΗΡΑΟἶδα τὸ κεφάλαιον αὐτὸ ὧν πάσχεις ὅτι ἐρωτικόν\nἐστιν· οὐ μὴν κωκύω γε ὑπὸ ἔθους, ἤδη\nπολλάκις ὑβρισθεῖσα ὑπὸ σοῦ τὰ τοιαῦτα. εἰκὸς\nγοῦν ἤτοι Δανάην τινὰ ἢ Σεμέλην ἢ Εὐρώπην\nαὖθις εὑρόντα σε ἀνιᾶσθαι ὑπὸ τοῦ ἔρωτος, εἶτα\nβουλεύεσθαι ταῦρον ἢ σάτυρον ἢ χρυσὸν γενόμενον\nῥυῆναι διὰ τοῦ ὀρόφου εἰς τὸν κόλπον τῆς\nἀγαπωμένης· τὰ σημεῖα γὰρ ταῦτα, οἱ στεναγμοὶ\nκαὶ τὰ δάκρυα καὶ τὸ ὠχρὸν εἶναι, οὐκ ἄλλου του\nἢ ἔρωτός ἐστιν.\nΖΕΥΣὮ μακαρία, ἥτις ἐν ἔρωτι καὶ ταῖς τοιαύταις\nπαιδιαῖς οἴει τὰ πράγματα ἡμῖν εἶναι.\nΗΡΑΑλλὰ τί ἄλλο, εἰ μὴ τοῦτο, ἀνιᾷ δε Δία ὄντα;\nΖΕΥΣ3 Ἐν ἐσσχάτοις, ὦ Ἥρα, τὰ θεῶν πράγματα, καὶ\nτοῦτο δὴ τὸ τοῦ λόγου, ἐπὶ ξυροῦ ἕστηκεν εἴτε\nχρὴ τιμᾶσθαι ἡμᾶς ἔτι καὶ τὰ γέρα ἔχειν τἀν τῇ\nγῇ εἴτε καὶ ἠμελῆσθαι παντάπασι καὶ τὸ μηδὲν εἶναι δοκεῖν.\nΗΡΑΜῶν γίγαντάς τινας αὗθ ις ἡ γῇ ἔφυσεν, ἢ οἱ\nΤιτᾶνες διαρρήξαντες τὰ δεσμὰ καὶ τῆς φρονρᾶς\nἐπικρατήσαντες αὖθις ἡμῖν ἐναντία αἴρονται τὰ\nὅπλα;\nΖΕΥΣΘάρσει, τὰ νέρθεν ἀσφαλῶς ἔχει θεοῖς.\nΗΡΑΤί οὖν ἄλλ δεινὸν ἂν γένοιτο; οὐχ ὁρῶ γάρ,\nὅτε μὴ τὰ τοιαῦτα παραλυποῖ, ἐφ᾿ ὅτῳ Πῶλος ἢ\nἈριστόδημος ἀντὶ Διὸς ἡμῖν ἀναπέφηνας.\nΖΕΥΣ4 Τιμοκλῆς, ὦ Ἥρα, ὁ Στωῑκὸς καὶ Δᾶμις ὁ\nἘπικούρειος θές, οὐκ οἶδα ὅθεν σφίσιν ἀρξαμένον\nτοῦ λόγου, προνοίας πέρι διελεγέσθην παρόντων\nμάλα συχνῶν καὶ οκίμαων ἀνθρώπων, ὅπερ μάλιστα\nἠνίασέ με· καὶ ὁ μὲν Δᾶμις οὐδʼ εἶναι θεοὺς\nἔθασκεν, οὐχ ὅπως τὰ γινόμενα ἐπισκοπεῖν \nἢ διατάττειν, ό Τιμοκλῆς δὲ ὁ βέλτιστος ἐπειρᾶτο\nσυναγωνίζεσθαι ἡμῖν· εἶτα ὅχλου πολλοῦ ἐπιρρἑντος\n\n\n\nοὐδὲν πέρας ἐγένετο τῆς συνουσίας· διελύθησαν\nγὰρ εἰσαῦθις ἐπισκέψεσθαι τὰ λοιπὰ\nσυνθέμενοι, καὶ νῦν μετέωροι πάντες εἰσίν, ὁπότερος\nκρατήσει καὶ ἀληθέστερα δόξει λέγειν. ὁρᾶτε\nτὸν κίνδυνον, ὡς ἐν στενῷ παντάπασι τὰ ἡμέτερα,\nἐν ἑνὶ ἀνδρὶ κινδυνευόμενα; καὶ δυοῖν θάτερον ἢ\nπαρεῶσθαι ἀνάγκη, ὀνόματα μόνον εἶναι δόξαντας,\nἢ τιμᾶσθαι ὥσπερ πρὸ τοῦ, ἢν ὁ Τιμοκλῆς ὑπέρσχῃ\nλέγων.\nΗΡΑ5 Δεινὰ ταῦτα ὡς ἀληθῶς, καὶ οὐ μάτην, Ζεῦ,\nἐπετραγῴδεις αὐτοῖς.\nΖΕΘΣΣὺ δὲ ᾤου Δανάης τινὸς ἢ Ἀντιοπης εἶναι μοι\nλόγον ἐν ταράχῳ τοσούτῳ. τί δ᾿ οὖν, ὦ Ἑρμῇ\nκαί Ἥρα καὶ Ἀθηνᾶ, πράττοιμεν ἄν; συνενρίσκετε\nγὰρ καὶ αὐτοὶ τὸ μέρος,\nΕΡΜΗΣἘγὼ μὲν ἐπὶ τὸ κοινόν φημι δεῖν τὴν σκέψιν\nἐπανενεγκεῖν ἐκκλησίαν συναγαγόντα.\nΚἀμοὶ ταὐτὰ συνδοκεῖ ἄπερ καὶ τούτῳ.\nΑΘΗΝΗἈλλ᾿  ἐμοὶ τἀναντία δοκεῖ, ὦ πάτερ, μὴ σννταράττειν\nτὸν οὐρανὸν μηδὲ δῆλον εἶναι θορυβουμενον\nτῷ πράγμαατι, πράττειν δὲ ἰδίᾳ ταῦτα\nἐξ ὧν κρατήσει μὲν ὁ Τιμοκλῆς λέγων, ὁ Δᾶμις\nδὲ καταγελασθεὶς ἄπεισιν ἐκ τῆς συνουσίας.\nΕΡΜΗΣἈλλ᾿ οὔτε ἀγνούσεται ταῦτα, ὦ Ζεῦ, ἐν φανερῷ\nἑσομένης τῆς ἔριδος τοῖς φιλοσόφοις, καὶ δόξεις\nτυραννικὸς εἶναι μὴ κοινούμενος περὶ τῶν οὕτω\nμεγάλων καὶ κοινῶν ἅπασιν.\nΖΕΥΣ6 Οὐκοῦν ἤδη κήρυττε καὶ παρέστωσαν ἅπαντες·\nὀρθῶς γὰρ λέγεις.\nΕΡΜΗΣἸδοὺ δὴ εἰς ἐκκλησίαν συνέλθετε οἱ θεοί· μη\nμέλλετε, συνέλθετε πάντες, ἥκετε, περὶ μεγάλων\nἐκκλησιάσομεν.\nΖΕΥΣΟὕτω ψιλά, ὦ Ἑρμῆ, καὶ ἁπλοῑκὰ καὶ πεζὰ\nκηρύττεις, καὶ ταῦτα ἐπὶ τοῖς μεγίστοις συγκαλῶν;\nΕΡΜΗΣἈλλὰ πῶς γάρ, ὦ Ζεῦ, ἀξιοῖς;\nΖΕΥΣὍπως ἀξιῶ; ἀποσέμνυνε, φημί, τὸ κήρυγμα\nμέτροις τισὶ καὶ μεγαλοφωνίᾳ ποιητικῇ, ὡς μᾶλλον\nσυνέλθοιεν.\nΕΡΜΗΣΝαί. ἀλλ᾿ ἐποποιῶν, ὦ Ζεῦ, καὶ ῥαψῳδῶν τὰ\nτοιαῦτα, ἐγὼ δὲ ἥκιστα ποιητικός εἰμι· ὥστε\nδιαφθερῶ τὸ κήρυγμα ἢ ὑπέρμετρα ἢ ἐνδεᾶ συνείρων,\nκαὶ γέλως ἔσται παῤ αὐτοῖς ἐπὶ τῇ ἀμουσίᾳ\nτῶν ἐπῶν· ὁρῶ γοῦν καὶ τὸν Ἀπόλλω γελώμενον\nἐπ᾿ ἐνίοις τῶν χρησμῶν, καίτοι ἐπικρυπτούσης\n\n\nτὰ πολλὰ τῆς ἀσαφείας, ὥς μὴ πάνυ σχολὴν\nἄγειν τοὺς ἀκούοντας ἐξετάζειν τὰ μέτρα.\nΟὐκοῦν, Ἑρμῇ. τῶν Ὁμήρον ἐπῶν ἐγκαταμίγνυε\nτὰ πολλὰ τῷ κηρύγματι, οἷς ἐκεῖνος ἡμᾶς\nσυνεκάλει· μεμνῆσθαι δέ σε εἰκός.\nΕΡΜΗΣOὐ πάνυ μὲν οὕτω σαφῶς καὶ προχείρως· πειράσομαι\nδὲὅμως.\nΜήτε τις οὖν θήλεια θεὸς . μήτε τις ἄρσην,\nμηδ᾿ αὖ τῶν ποταμῶν μενέτω νόσφʼ Ὠκεανοῖο\nμηδέ τε νυμφάων, ἀλλʼ ἐς Διὸς ἔλθετε πάντες\nεἰς ἀγορήν, ὅσσοι τε κλυτὰς δαίνυσθʼ ἑκατόμβας,\nὅσσοι τ᾿ αὗ μέσατοι ἢ ὕστατοι ἢ μάλα πάγχυ\nνώνυμνοι βωμοῖσι παῤ ἀκνίσοισι κάθησθε.\nΖΕΥΣ7 Εὖ γε, ὦ Ἑρμῆ. ἄριστα κεκήρυκταί σοι, καὶ\nσυνίασι γὰρ ἤδη· ὥστε παραλαμβάνων κάθιζε\nαὐτοὺς κατὰ τὴν ἀξίαν ἕκαστον, ὡς ἂν ὕλης ἢ\nτέχνης ἔχῃ, ἐν προεδρίᾳ μὲν τοὺς χρνσοῦς, εἶτα\nἐπὶ τούτοις τοὺς ἀργυροῦς, εἶτα ἑ ὁπόσοι ἐλεφάντινοι,\nεἶτα τοὺς χαλκοῦς ἢ λιθίνους, καὶ ἐν\nαὐτοῖς τούτοις οἱ φειδίου μὲν ἢ Ἀλκαμένους ἢ\nΜύρωνος ἢ Εὐφράνορος ἢ τῶν ὁμοίων τεχνιτῶν\nπροτετιμήσθων, οἱ συρφετώδεις δὲ οὗτοι καὶ\n\n\n\n\n\nἄτεχνοι πόρρω που συνωσθέντες σιωπῇ ἀναπληρούντων\nμόνον τὴν ἐκκλησίαν.\nΕΡΜΗΣἜσται ταῦτα καὶ καθεδοῦνται ὡς προσήκει.\nἀλλʼ ἐκεῖνο οὐ χεῖρον εἰδέναι, ἤν τις αὐτῶν χρνσοῦς\nκαὶ πολυτάλαντος τὴν ὁλκήν, οὐκ\nἀκριβὴς δὲ τὴν ἐργασίαν, ἀλλ κομιδῇ ἰδιωτικὸς\nκαὶ ἀσύμμετρος, πρὸ τῶν χαλκῶν τῶν Μύρωνος\nκαὶ Πολυκλείτου καὶ τῶν Φειδίου καὶ Ἀλκαμένους\nλιθίνων καθεδεῖται ἢ προτιμοτέραν χρή\nνομίζειν εἶναι τὴν τέχνην;\nΖΕΥΣἘχρῆν μὲν οὕτως, ἀλλʼ ὁ χρυσὸς ὅμως προτιμητέος.\nΕΡΜΗΣ8 Μανθάνω· πλουτίνδην κελεύεις ἀλλὰ μὴ ἀριστίνδην\nκαθίζειν, καὶ ἀπὸ τιμημάτων· ἥκετʼ οὖν\nεἰς τὴν προεδρίαν ὑμεῖς οἱ χρυσοῖ. ἐοίκασι δʼ\nοὖν, ὦ Ζεῦ, οἱ βαρβαρικοὶ προεδρεύσειν μόνοι·\nὡς τούς γε Ἕλληνας ὁρᾷς ὁποῖοί εἰσι, χαρίεντες\nμὲν καὶ εὐπρόσωποι καὶ κατὰ τέχνην ἐσχηματισμένοι,\nλίθινοι δὲ ἢ χαλκοῖ ὅμως ἅπαντες ἢ οἱ\nγε πολυτελέστατοι αὐτῶν ἐλεφάντινοι ὀλίγον\nὅσον τοῦ χρυσοῦ ἐπιστίλβον ἔχοντες, ὡς ἐπικεἀνθαι\nκαὶ ἐπηυγάσθαι μόνον, τὰ δὲ ἔνδον\nὑπόξυλοι καὶ οὖτοι, μυῶν ἀγέλας ὅλας ἐμπολιτευομένας\nσκέποντές· ἡ Βενδῖς δὲ αὕτη καὶ ὁ\nἌνουβις ἐκεινοσὶ καὶ παῤ αὐτὸν ὁ Ἄττις καὶ ὁ\nΜίθρης παὶ ὁ Μὴν ὁλόχρυσοι καὶ βαρεῖς καὶ\nπολυτίμητοι ὡς ἀληθῶς.\nΠΟΣΕΙΔΩΝ9 Καὶ ποῦ τοῦτο, ὦ Ἑρμῇ, δίκαιον, τὸν κυνοπρόσαωπον\nτοῦτον προκαθίζειν μου τὸν Αἰγύπτιον,\nκαὶ ταῦτα Ποσειδῶνος ὄντος;\nΕΡΜΗΣΝαί, ἀλλὰ σὲ μέν, ὦ ἐννοσίγαιε, χαλκοῦν ὁ\nΛύσιππος καὶ πτωχὸν ἐποίησεν, οὐκ ἐχοντων τότε\nΚορινθίαων χρυσόν· οὗτος δὲ ὅλοις μετάλλοις\nπλουσιώτερος ἐστιν. ἀνέχεσθαι οὖν χρὴ παρεωσμένον,\nκαὶ μὴ ἀγανακτεῖν εἴ τις ῥῖνα τηλικαύτην\nχρνσῆν ἔχαων προτετίμησεταί σου.\nΑΦΡΟΔΙΤΗ10 Οὐκοῦν, ὦ Ἑρμῆ, κἀμὲ λαβὼν ἐν τοῖς προέδροις\nπου κάθιζε· χρυσῆ γάρ εἰμι.\nΕΡΜΗΣΟὐχ ὅσα γε, ὦ Ἀφροδίτη. κἀμὲ ὁρᾶν, ἀλλʼ\nεἰ μὴ πάνυ λημῶ, λίθου τοῦ λευκοῦ, Πεντέληθεν,\nοἶμαι, λιθοτομηθεῖσα, θεῖσα, εἶτα δόξαν οὕτω Πραξιτέλει\nἈφροδίτη γενομένηδίοις παρεδόθης.\nΑΦΡΟΔΙΤΗΚαὶ μὴν ἀξιόπιστόν σοι μάρτυρα τὸν Ὅμηρον\nπαρέξομαι ἄνω καὶ κάτω τῶν ῥαψῳδιῶν χρυσῆν\nμε τὴν Ἀφροδίτην εἶναι λέγοντα.\nΕΡΜΗΣΚαὶ γὰρ. τὸν Ἀπόλλω. ὁ αὐτὸς πολύχρυσον\nεἶναι ἔφη καὶ πλούσιον· ἀλλὰ νῦν ὄψει κἀκεῖνον\nἐν τοῖς ζευγίταις που καθήμενον, ἀπεστεφανωμένον\nτε ὑπὸ τῶν λῃστῶν καὶ τοὺς κόλλοπας\nτῆς κιθάρας περισεσυλημένον. ὥστε ἀγάπα καὶ\nσὺ μὴ πάνυ ἐν τῷ θητικῷ ἐκκλησιάζουσα.\nΚΟΛΟΣΣΟΣ ΡΟΔΙΩΝ11 Ἐμοὶ δὲ τις ἂν ἐρίσαι τολμήσειεν Ἡλίῳ τε\nοντι καὶ τηλικούτῳ τὸ μέγsθος; εἰ γοῦν μὴ ὁπερφυᾶ\nμηδὲ ὑπέρμετρον οἱ Ῥόδιοι κατασκευάσασθαὶ\nμε ἠξίωσαν, απὸ τοῦ ἴσου τελέσματος ἑκκαίδεκα\nσοῦς θεοὺς ἐπεποίηντο ἄν· ὥστε ἀνάλογον\nπολυτελέστερος ἂν νομιζοίμην. καὶ πρόσεστιν\nἡ τέχνη καὶ τῆς ἐργκισίας τὸ ἀκριβὲς ἐν μεγέθει\nτοσούτῳ.\nΕΡΜΗΣΤί, ὦ Ζεῦ, χρὴ ποιεῖν; δύσκριτον γὰρ ἐμοὶ\nγοῦν τοῦτο· εἰ μὲν γὰρ ἐς τὴν ὕλην ἀποβλέπδιμμε,\nχαλκοῦς ἐστιν, εἰ δὲ λογιζοίμην ἀφ᾿ ὁπόσων\nταλάνταων κεχάλκευται, ὑπὲρ τοὺς πεντακοσιομεδίμνους\nἂν εἴη.\nΖΕΥΣΤί γὰρ ἔδει παρεῖναι καὶ τοῦτον ἐλέγξοντα\nτὴν τῶν ἄλλων μιαρότητα καὶ ἐνοχλήσοντα τῇ\nκαθέδρᾳ; πλὴν ἀλλ᾿, ὦ Ῥοδίων ἄριστε, εἰ καὶ\nὅτι μάλιστα προτιμητέος εἶ τῶν χρυσῶν, πῶς\nἂν καὶ προεδρεύοις, εἰ μὴ δεήσει ἀναστῆναι\nπάντας ὡς μόνος καθέζοιο, τὴν Πνύκα ὅλην\nθατέρᾳ τῶν πυγῶν ἐπιλαβών; ὥστε ἄμεινον\nποιήσεις ὀρθοστάδην ἐκκλησιάζων, ἐπικεκυφὼς\nτῷ συνεδρίῳ.\nΕΡΜΗΣ12 Ἰδοὺ πάλιν ἄλλο δύσλυτον καὶ τοῦτο· χαλκῶ\nμὲν γὰρ ἀμφοτέρω ἐστὸν καὶ τέχνης τῆς αὐτῆς,\nΛνσίππου ἑκάτερον τὸ ἔργον, καὶ τὸ μέγιστον,\nὁμοτίμω τὰ ἐς γένος, ἅτε δὴ Διὸς παῖδε, ὁ\nΔιόνυσος οὑτοσὶ καὶ Ἡρακλῆς. πότερος οὖν\nαὐτῶν προκαθίζει; φιλονεικοῦσι γάρ, ὡς ὁρᾷς.\nΖΕΤΣΔιατρίβομεν, ὦ Ἑρμῆ, πάλαι δεον ἐκκλησιάζειν·\nὥστε νῦν μὲν ἀναμὶξ καθιζόντων, ἔνθ᾿ ἂν ἕκαστος\nἐθέλῃ, εἰσαῦθις δὲ ἀποδοθήσεται περὶ τούτων ἐκκληςία,\nκἀγὼ εἴσομαι τότε ἥντινα χρὴ ποιήσσασθαι\nτὴν τάξιν ἐπ᾿ αὐτοῖς.\nΕΡΜΗΣ13 Ἀλλ᾿, Ἡράκλεις, ὡς θορυβοῦσι τὰ κοινὰ καὶ\nτὰ καθ᾿ ἡμέραν ταῦτα βοῶντες, “Διανομάς· ποῦ\nτὸ νέκταρ; ἡ ἀμβροσία ἐπέλιπεν· ποῦ αἱ ἑκατόμβαι;\nκοινὰς τὰς θυςίας.”\nΖΕΥΣΚατασιώπησον αὐτούς, ὦ Ἑρμῆ, ὡς μάθωσιν\nὅτου ἕνεκα συνελέγησαν τοὺς λήρους τούτους\nἀφέντες.\nΕΡΜΗΣΟὐχ ἅπαντες, ὦ Ζεῦ, τὴν Ἑλλήνων φωνὴν\nσυνιᾶσιν· ἐγὼ δὲ οὐ πολύγλωττός εἰμι, ὤστε καὶ\nΣκύθαις καὶ Πέρσαις καὶ Θρᾳξὶν καὶ Κελτοῖς\nσυνετὰ κηρύττειν. ἄμεινον οὖν, οἰμαι, τῇ χειρὶ\nσημαίνειν καὶ παρακελεύεσθαι σιωπᾶν.\nΖΕΥΣΟὕτω ποίει.\nΕΡΜΗΣ14 Εὖ γε, ἀφωνότεροι γεγένηνταί σοι τῶν σοφιστῶν.\nὥστε ὥρα δηηγορεῖν. ὁρᾷς; πάλαι πρὸς\nσὲ ἀποβλέπουσι περιμένοντες ὅ τι καὶ ἐρεῖς.\nΖΕΓΣἈλλ᾿ ὅ γε πέπονθα, ὦ Ἑρμῆ, οὐκ ἂν ὀκνήσαιμι\n\n\n\nπρὸς σὲ εἰπεῖν υἱὸν ὄντα. οἶσθα ὅπως θαρραλέος\nἀεὶ καὶ μεγαληγόρος ἐν ταῖς ἐκκλησίαις ἦν.\nΕΡΜΗΣΟἶδα καὶ ἐδεδίειν γε ἀκούων σου δημηγοροῦντος,\nκαὶ μάλιστα ὁπότε ἠπείλεις ἀνασπάσειν ἐκ\nβάθρων τὴν γῆν καὶ τὴν θάλασσαν αὐτοῖς θεοῖς\nτὴν σειρὰν ἐκείνην τὴν χρυσῆν καθείς.\nΖΕΥΣἈλλὰ νῦν, ὦ τέκνον, οὐκ οἶδα εἴτε ὑπὸ τοῦ\nμεγέθους τῶν ἐφεστώτων δεινῶν εἴτε καὶ ὑπὸ τοῦ\nπλήθους τῶν παρόντων—πολυθεωτάτη γάρ. ὡς\nὁρᾷς, ἡ ἐκκλησία—διατετάραγμαι τὴν γνώμην καὶ\nὑπότρομός εἰμι καὶ ἡ γλῶττά μοι πεπεδημένη\nἔοικε· τὸ δὲ ἀτοπώτατον ἁπάντων, ἐπιλέλησμαι\nτὸ προοίμιον τῶν ὅλων, ὃ παρεσκευασάμην ώς\nεὐπροσωποτάτη μοι ἡ ἀρχὴ γένοιτο πρὸς αὐτούς.\nΕΡΜΗΣἈπολώλεκας, ὦ Ζεῦ, ἅπαντα· οἱ δὲ ὑποπτεύουσι\nτὴν σιωπὴν καί τι ὑπέρμεγα κακὸν ἀκούσεσθαι\nπροσδοκῶσιν, ἐφ᾿ ὅτῳ σὺ διαμέλλεις.\nΖΕΥΣΒούλει οὖν, ὦ Ἑρμῆ, τὸ Ὁμηρικὸν ἐκεῖνο\nπροοίμιον ἀναρραψῳδήσω πρὸς αὐτούς;\nΕΡΜΗΣΤὸ ποῖον;\nΖΕΥΣΚέκλυτέ μευ παντες τε θεοὶ πᾶσαί τε θέαιναι.\nΕΡΜΗΣἌπαγε, ἱκανῶς καὶ πρὸς ἡμᾶς πεπαρῴδηταί\nσοι τὰ πρῶτα. πλὴν εἰ δοκεῖ, τὸ μὲν φορτικὸν\nτῶν μέτρων ἄφες, σὺ δὲ τῶν Δημοσθένους δημηγοριόῳν\nτῶν κατὰ Φιλίππου ἥντινα ἂν ἐθέλῃς σύνειρε,\nὀλίγα ἐναλλάττων· οὕτω γοῦν οἱ πολλοὶ νῦν ῥητορεύουσιν.\nΕὔ λέγεις ἐπίτομόν τινα ῥητορείαν καὶ ῥᾳδιουργίαν\nταύτην εὔκαιρον τοῖς\nἀπορουμένοις.\nΕΡΜΗΣ15 Ἄρξαι δʼ οὖν ποτε.\nΖΕΥΣἈντὶ πολλῶν ἄν; ὦ ἄνδρες θεοι. χρημάτων\nὑμᾶς ἑλέσθαι νομίζω, εἰ φανερὸν γένοιτο ὑμῖν ὅ τι\nδή ποτε ἄρα τοῦτό ἐστιν ἐφʼ ὅτῳ νῦν συνελέγητε.\nὅτε τοίνυν τοῦτο οὕτως ἔχει, προσήκει προθύμως\nἀκροᾶσθαί μου λέγοντος. ὁ μὲν οὖν παρὼν καιρός,\nὦ θεοί, μονονουχὶ λέγει φωνὴν ἀφιεὶς ὅτι τῶν\nπαρόντων ἐρρωμένως ἀντιληπτέον ἡμῖν ἐστιν,\nἡμεῖς δὲ πάνυ ὀλιγώρως ἔχειν δοκοῦμεν πρὸς αὐτά.\nβούλομαι δὲ ἤδη—καὶ γὰρ ἐπιλείπει ὁ Δημοσθένης—αὐτὰ\nὑμῖν δηλῶσαι σαφῶς, ἐφʼ οἷς διαταραχθεὶς\nσυνήγαγον τὴν ἐκκλησίαν.\nΧθὲς γάρ, ὡς ἴστε, Μνησιθέου τοῦ ναυκλήρου\nθύσαντος τὰ σωτήρια ἐπὶ τῇ νηῒ ὀλίγου δεῖν\nἀπολομένῃ περὶ τὸν Καφηρέα, εἱστιώμεθα ἐν\nΠειραιεῖ, ὁπόσους ἡμῶν ὁ Μνησίθεος ἐπὶ τὴν\nθυσίαν ἐκάλεσεν· εἶτα μετὰ τὰς σπονδὰς ὑμεῖς\nμὲν ἄλλος ἄλλην ἐτράπεσθε, ὡς ἑκάστῳ ἔδοξεν,\nἐγὼ δὲ—οὐδέπω γὰρ πάνυ ὀψὲ ἦν—ἀνῆλθον ἐς τὸ\n\n\n\nἄστυ ὡς περιπατήσαιμι τὸ δειλινὸν ἐν Κεραμεικῷ,\nἐννοῶν ἅμα τοῦ Μνησιθέου τὴν μικρολογίαν, ὃς\nἑκκαίδεκα θεοὺς ἑστιῶν ἀλεκτρυόνα μόνον κατέθυσε,\nγέροντα κἀκεῖνον ἤδη καὶ κορυζῶντα, καὶ\nλιβανωτοῦ χόνδρους τέτταρας εὖ μάλα εὐρωτιῶντας,\nὡς αὐτίκα ἐπισβεσθῆναι τῷ ἄνθρακι, μηδὲ\nὅσον ἄκρᾳ τῇ ῥινὶ ὀσφραίνεσθαι τοῦ καπνοῦ παρασχόντας,\nκαὶ ταῦτα ἑκατόμβας ὅλας ὑποσχόμένος\nὁπότε ἡ ναῦς ἤδη προσεφέρετο τῷ σκοπέλῳ\nκαὶ ἐντὸς ἦν τῶν ἑρμάτων.\n16 Ἐπεὶ δὲ ταῦτα ἐννοῶν γίγνομαι κατὰ τὴν\nΠοικίλην, ὁρῶ πλῆθος ἀνθρώπων πάμπολυ συνεστηκός,\nἐνίους μὲν ἔνδον ἐν αὐτῇ τῇ στοᾷ, πολλοὺς\nδὲ καὶ ἐν τῷ ὑπαίθρῳ, καί τινας βοῶντας καὶ διατεινομένους\nἐπὶ τῶν θάκων καθημένους. εἰκάσας\nοὖν ὅπερ ἦν, φιλοσόφους εἶναι τῶν ἐριστικῶν τούταων,\nἐβουλήθην ἐπιστὰς ἀκοῦσαι αὐτῶν ὅ τι καὶ\nλέγουσι· καὶ—ἔτυχον γὰρ νεφέλην τῶν παχειῶν\nπεριβεβλημένος —σχηματίσας ἐμαυτὸν εἰς τὸν\nἐκείναων τρόπον καὶ τὸν πώγωνα ἐπισπασάμενος\nεὖ μάλα ἐῴκειν φιλοσόφῳ· καὶ δὴ παραγκωνισάμενος\nτοὺς πολλοὺς εἰσέρχομαι ἀγνοουμενος ὅστις\nεἴην. εὑρίσκω τε τὸν Ἐπικούρειον Δᾶμιν, τὸν ἐπίτριπτον,\nκαὶ Τιμοκλέα τὸν Στωῖκόν, ἀνδρῶν βέλτιστον,\nἐκθύμως πάνυ ἐρίζοντας· ὁ γοῦν Τιμοκλῆς\nκαὶ ἵδρου καὶ τὴν φωνὴν ἤδη ἐξεκέκοπτο ὑπὸ τῆς\nβοῆς, ὁ Δᾶμις δὲ τὸ σαρδάνιον ἐπιγελῶν ἔτι μᾶλλον\nπαρώξυνε τὸν Τιμοκλέα.\n17 Ἦν δὲἄρα περὶ ἡμῶν ὁ πᾶς λόγος αὐτοῖς· ὁ μὲν\nγὰρ κατάρατος δᾶμις οὔτε προνοεῖν ἡμᾶς ἔφασκα\nτῶν ἀνθρώπων οὔτ᾿ ἐπισκοπεῖν τὰ γινόμενα παῤ\nαὐτοῖς, οὐδὲν ἄλλο ἢ μηδὲ ὅλως ἡμᾶς εἶναι λέγων·\n\n\nτοῦτο γὰρ αὐτῷ δηλαδὴ ὁ λόγος ἐδύνατο· καὶ ἦσάν\nτινες οἳ ἐπῄνον αὐτόν. ὁ δ᾿  ἕτερος τὰ ἡμέτερα ὁ\nΤιμοκλῆς ἐφρόνει καὶ ὑπερεμάχει καὶ ἠγανακτει\nκαὶ πάντα τρόπον σνηγωνίζετο τὴν ἐπιμέλειαν\nἡμῶν ἐπαινῶν καὶ διεξιὼν ὡς ἐν κόσμῳ καὶ τάξει\nτῇ προσηκούσῃ ἐξηγούμεθα καὶ διατάττομεν ἕκαστα·\nκαὶ εἶχε μέν τινας καὶ αὐτὸς τοὺς ἐπαινοῦντας.\nπλὴν ἐκεκμήκει γὰρ ἤδη καὶ πονήρως ἐφώνει\nκαὶ τὸ πλῆθος εἰς τὸν Δᾶμιν ἀπέβλεπε—, συνεὶς\nδὲ ἐγὼ τὸ κινδύνευμα τὴν νύκτα ἐκέλευσα περιχνθεῖσαν\nδιαλῦσαι τὴν συνουσίαν. ἀπῆλθον οὖν\nεἰς τὴν ὑστεραίαν συνθέμενοι εἰς τέλος ἐπεξελεύσεσθαι\nτὸ σκέμμα, κἀγὼ παρομαρτῶν τοῖς πολλοῖς\nἐπήκουον μεταξὺ ἀπιόντων οἴκαδε παῤ αὑτοὺς\nἐπαινούντων τὰ τοῦ Δάμιδος καὶ ἤδη παρὰ πολὺ\nαἱρουμένων τὰ ἑκείνου· ἦσαν δὲ καὶ οἱ μὴ ἀξιοῦντες\nπροκατεγνωκέναι τῶν ἐναντίων ἀλλὰ περιμένειν\nεἴ τι καὶ ὁ Τιμοκλῆς αὔριον ἐρεῖ.\n18 Ταῦτ᾿ ἔστιν ἐφ᾿ οἷς ὑμᾶς συνεκάλεσα, οὐ μικρά.\nθεοί, εἰ λογιεῖσθε ὡς ἡ πᾶσα μὲν ἡμῖν τιμὴ καὶ\nδόξα καὶ πρόσοδος οἱ ἄνθραωποί εἰσιν· εἰ δ᾿ οὖτοι πεισθεῖαν\nἡ μηδὲ ὅλως θεοὺς εἶναι ἢ ὄντας ἀπρονοήτους\nεἶναι σφῶν αὐτῶν, ἄθυτα καὶ ἀγέραστα καὶ ἀτίμητα\nἡμῖν ἔσται τὰ ἐκ γῆς καὶ μάτην ἐν οὐρανῷ\nκαθεδούμεθα λιμῷ ἐχόμενοι, ἑορτῶν ἐκείνων καὶ\nπανηγύρεων καὶ ἀγώνων καὶ θυσιῶν καὶ πανυχίδων\nκαὶ πομπῶν στερούμενοι. ὡς οὖν ὑπὲρ\nτηλικούτων φημὶ δεῖν ἅπαντας ἐπινοεῖν τι σωτήριον\nτοῖς παροῦσι καὶ ἀφʼ ὅτου κρατήσει μὲν ὁ Τιμο\nκλῆς καὶ δόξει ἀληθέστερα λέγειν, ὁ Δᾶμις δὲ καταγελασθτήσεται\nπρὸς τῶν ἀκουόντων· ὡς ἔγωγε οὐ\nπάνυ τῷ Τιμοκλεῖ πέποιθα ὡς κρατήσει καθ᾿ ἑαυτόν,\n\n\nἢν μὴ καὶ τὰ παῤ ἡμῶν αὐτῷ προσγένηται.\nκήρυττε οὖν, ὦ Ἑρμῇ, τὸ κήρυγμα τὸ ἐκ τοῦ νόμου,\nὡς ἀνιστάμενοι συμβουλεύοιεν.\nΕΡΜΗΣἌκουε, σίγα, μὴ τάραττε· τίς ἀγορεύειν βούλεται\nτῶν τελείων θεῶν, οἷς ἔξεστι; τί τοῦτο;\nοὐδεὶς ἀνίσταται, ἀλλ᾿ ἡσυχάζετε πρὸς τὸ μέγεθος\nτῶν ἠγγελμένων ἐκπεπληγμένοι;\nΜΩΜΟΣ19 Ἀλλ᾿ ὑμεῖς μὲν πάντες ὕδωρ καὶ γαῖα γένοισθε·\nἐγὼ δέ, εἴ γέ μοι μετὰ παρρησίας λέγειν δοθείη,\nπολλὰ ἄν, ὦ Ζεῦ, ἔχοιμι εἰπεῖν.\nΖΕΥΣΛέγε, ὦ Μῶμε, πάνυ θαρρῶν· δῆλος γὰρ εἶ ἐπὶ\nτῷ συμφέροντι παρρησιασόμενος.\nΜΩΜΟΣΟὐκοῦν ἀκούετε, ὦ θεοί, τά γε ἀπὸ καρδίας,\nφασίν· ἐγὼ γὰρ καὶ πάνυ προσεδόκων ἐς τόδε ἀμηχανίας\nπεριστήσεσθαι τὰ ἡμέτερα καὶ πολλοὺς\nτοιούτους ἀναφύσεσθαι ἡμῖν σοφιστάς, παῤ ἡμῶν\nαὐτῶν τὴν αἰτίαν τῆς τόλμης λαμβάνοντας· καὶ\nμὰ τὴν Θέμιν οὔτε τῷ Ἐπικούρῳ ἄξιον ὀργίζεσθαι\nοὔτε τοῖς ὁμιληταῖς αὐτοῦ καὶ διαδόχοις τῶν\nλόγων, εἰ τοιαῦτα περὶ ἡμῶν ὑπειλήφασιν. ἢ τί\nγὰρ αὐτοὺς ἀξιώσειέ τις ἂν φρονεῖν, ὁπόταν ὁρῶσι\nτοσαύτην ἐν τῷ βίῳ την ταραχην, καὶ τοὺς μὲν\nχρηστοὺς αὐτῶν ἀμελουμένους, ἐν πενίᾳ καὶ\nνόσοις καὶ δουλείᾳ καταφθειρομένους, παμπονήρους\n\n\nδὲ καὶ μιαροὺς ἀνθρώπους προτιμωμώνουσ\nκαὶ ὑπερπλουτοῦντας καὶ ἐπιτάττοντας τοῖς\nκρείττοσι, καὶ τοὺς μὲν ἱεροσύλους οὐ κολαζο\nμένους ἀλλὰ διαλανθάνοντας, ἀνασκολοπιζομένους\nδὲ καὶ τνμπανιζομένους ἐνίοτε τοὺς οὐδὲν\nἀδικοῦντας;\n20 Εἰκότως τοίνυν ταῦτα ὁρῶντες οὕταω διανοοῦνται\nπερὶ ἡμῶν ὡς οὐδὲν ὄντων, καὶ μάλιστα\nὅταν ἀκούωσι τῶν χρησμῶν λεγόντων, ὡς διαβάς\nτις τὸν Ἅλυν μεγάλην ἀρχὴν καταλύσει, οὐ\nμέντοι δηλούντων, εἴτε τὴν αὑτοῦ εἴτε τὴν τῶν\nπολεμίων· καὶ πάλιν\nὦ θείη Σαλαμίς, ἀπολεῖς δὲ σὺ τέκνα γυναικῶν.\nκαὶ Πέρσαι γάρ, οἶμαι, καὶ Ἕλληνες γυναικῶν\nτέκνα ἦσαν. ὅταν μὲν γὰρ τῶν ῥαψῳδῶν ἀκούωσιν,\nὅτι καὶ ἐρῶμεν καὶ τιτρωσκόμεθα καὶ δεσμούμεθα\nκαὶ δουλεύομεν καὶ στασιάζομεν καὶ μυρία\nὅσα πράγματα ἔχομεν, καὶ ταῦτα μακάριοι καὶ\nἄφθαρτοι ἀξιοῦντες εἶναι, τί ἄλλο ἢ δικαίως καταγελῶσι\nκαὶ ἐν οὐδενὶ λόγῳ τίθενται τὰ ἡμέτερα;\nἡμεῖς δὲ ἀγανακτοῦμεν, εἴ τινες ἄνθρωποι ὄντες\nοὐ πάνυ ἀνόητοι διελέγχονσι ταῦτα καὶ τὴν\nπρονοιαν ἡμῶν παρωθοῦνται, δέον ἀγαπᾶν εἴ\nτινες ἡμῖν ἔτι θύουσι τοιαῦτα ἐξαμαρτάνουριν.\nΚαί μοι ἐνταῦθα, ὦ Ζεῦ—μόνοι γάρ ἐσμεν\nκαὶ οὐδεὶς ἄνθρωπος πάρεστι τῷ συλλόγῳ ἔξω\nἩρακλέους καὶ Διονύσου καὶ Γανυμήδους καὶ\nἈσκληπιοῦ, τῶν παρεγγράπτων τούτων—ἀπόκριναι\nμετ᾿ ἀληθείας, εἴ ποτέ σοι ἐμέλησεν ἐς\n\n\nτοσοῦτον τῶν ἐν τῇ γῇ, ὡς ἐξετάσαι οἵτινες αὐτῶν\nοἱ φαῦλοι ἢ οἵτινες οἰ χρηστοί εἰσιν· ἀλλ᾿ οὐκ\nἂν εἴποις. εἰ γοῦν μὴ ὁ Θησεὺς ἐκ Τροιζῆνος\nεἰς Ἀθήνας ἰὼν ὁδοῦ πάρεργον ἐξέκοψε τοὺς\nκακούργους, ὅσον ἐπὶ σοὶ καὶ τῇ σῇ προνοίᾳ\nοὐδὲν ἂν ἐκώλυεν ζῆν ἐντρυφῶντας ταῖς τῶν\nὁδῷ βαδιζόντων σφαγαῖς τὸν Σκείρωνα καὶ\nΠιτυοκάμπτην καὶ Κερκυόνα καὶ τοὺς ἄλλους·\nἢ εἴ γε μὴ ὁ Εὐρυσθεύς, ἀνὴρ δίκαιος καὶ\nπρονοητικός, ὑπὸ φιλανθρωπίας ἀναπυνθανόμενος\nτὰ παῤ ἑκάστοις ἐξέπεμπε τουτονὶ τὸν.\nοἰκέτην αὑτοῦ, ἐργατικὸν ἄνθραωπον καὶ πρόθυμον\nεἰς τοὺς πόνους, ὦ Ζεῦ, σὺ ὀλίγον ἐφρόντσας ἂν\nτῆς Ὕδρας καὶ τῶν ἐν Στυμφάλῳ ὀρνέων καὶ\nἵππων τῶν Θρᾳκίων καὶ τῆς Κενταύρων ὕβρεως\nκαὶ παροινίας.\n22 Ἁλλ᾿ εἰ χρὴ τἀληθῆ λέγειν, καθήμεθα τοῦτο\nμόνον ἐπιτηροῦντες, εἴ τις θύει καὶ κνισᾷ τοὺς\nβωμούς· τὰ δ᾿  ἄλλα κατὰ ῥοῦν φέρεται ὡς ἂν\nτύχῃ ἕκαστον παρασνρόμενα. τοιγαροῦν εἰκότα.\nνῦν πάσχομεν καὶ ἔτι πεισόμεθα, ἐπειδὰν κατ᾿\nὀλίγον οἱ ἄνθρωποι ἀνακύπτοντες εὑρίσκωσιν\nοὐδὲν ὄφελος αὐτοῖς ὅν, εἰ θύοιεν ἡμῖν καὶ τὰς\nπομπὰς πέμποιεν. εἶτ᾿ ἐν βραχεῖ ὄψει καταγελῶντας\nτοὺς Ἐπικούρους καὶ Μητροδώρους καὶ\nΔάμιδας, κρατουμένους δὲ καὶ ἀποφραττομένους\nὑπ᾿ αὐτῶν τοὺς ἡμετέρους σννηγόρους· ὥστε\nὑμέτερον ἂν εἴη παύειν καὶ ἰᾶσθαι ταῦτα, τῶν\nκαὶ ἐς τόδε αὐτὰ προαγαγόντων. Μώμῳ δὲ οὐ\nμέγας ὁ κίνδυνος, εἰ ἄτιμος ἔσται· οὐδὲ γὰρ\nπάλαι τῶν τιμωμένων ἦν, ὑμῶν ἔτι εὐτυχούντων\nκαὶ τὰς θυσίας καρπουμένων.\nΖΕΥΣ23 Τοῦτον μέν, ὦ θεοί, ληρεῖν ἐάσωμεν ἀεὶ τραχύν\nὄντα καὶ ἐπιτιμητικόν· ὡς γὰρ ὁ θαυμαστὸς\nΔημοσθένης ἔφη, τὸ μὲν ἐγκαλέσαι καὶ μέμψασθαι\nκαὶ ἐπιτιμῆσαι ῥᾴδιον καὶ παντός, τὸ δὲ\nὅπως τὰ παρόντα βελτίω γενήσεται συμβουλεῦσαι,\nτοῦτ᾿ ἔμφρονος ὡς ἀληθῶς συμβούλου· ὅπερ\nοἱ ἄλλοι εὖ οἶδ᾿ ὅτι ποιήσετε καὶ τούτου\nσιωπῶντος.\nΠΟΣΕΙΔΩΝ24 Εγὼ δὲ τὰ μὲν ἄλλα ὑποβρύχιός εἰμι, ὡς\nἴστε, καὶ ἐν βυθῷ πολιτεύομαι κατ ἐμαυτόν, εἰς\nὅσον ἐμοὶ δυνατὸν σώζων τοὺς πλέοντας καὶ\nπαραπέμπων τὰ πλοῖα καὶ τοὺς ἀνέμους καταμαλάττων·\nὅμως δ᾿ οὖν—μέλει γάρ μοι καὶ τῶν\nἐνταῦθα—φημὶ δεῖν τὸν Δᾶμιν τοῦτον ἐκποδὼν\nποιήσασθαι, πρὶν ἐπὶ τὴν ἔριν ἥκειν, τοι κεραυνῷ\nἤ τινι ἄλλῃ μηχανῇ. μὴ καὶ ὑπέρσχῃ λέγων—\nφὴς γάρ, ὦ Ζεῦ, πιθανόν τινα εἶναι αὐτόν· ἅμα\nγὰρ καὶ δείξομεν αὐτοῖς ὡς μετερχόμεθα τοὺς τὰ\nτοιαῦτα καθ᾿ ἡμῶν διεξιόντας.\nΖΕΥΣ25 Παίζεις, ὦ Πόσειδον, ἢ τέλεον ἐπιλέλησαι ὡς\nοὐδὲν ἐφ᾿ ἡμῖν τῶν τοιούτων ἐστίν, ἀλλ᾿ αἱ\nΜοῖραι ἑκάστῳ ἐπικλώθουσι, τὸν μὲν κεραυνῷ.\nτὸν δὲ ξίφει, τὸν δὲ πυρετῷ ἢ φθόῃ ἀποθανεῖν;\nἐπεὶ εἴ γέ μοι ἐπ᾿ ἐξουσίας τὸ πρᾶγμα ἦν,\nεἴασα ἄν, οἴει, τοὺς ἱεροσύλους πρῴην ἀπελθεῖν\nἀκεραυνώτους ἐκ Πίσης δύο μου τῶν πλοκάμων\nἀποκείραντας ἓξ μνᾶς ἑκάτερον ἕλκοντας; ἢ σὺ\nαὐτὸς περιεῖδες ἂν ἐν Γεραιστῷ τὸν ἁλιέα τὸν\nἐξ Ὠρεοῦ ὑφαιρούμενόν σου τὴν τρίαιναν; ἄλλως\n\n\nτε καὶ δόξομεν ἀγανακτεῖν λελυπημένοι τῷ πράγματι\nκαὶ δεδιέναι τοὺς παρὰ τοῦ Δάμιδος λόγους\nκαὶ δι᾿ αὐτὸ ἀποσκευάζεσθαι τὸν ἄνδρα, οὐ περιμείναντες\nἀντεξετασθῆναι αὐτὸν τῷ Τιμοκλεῖ.\nὥστε τί ἄλλο ἢ ἐξ ἐρήμης κρατεῖν οὕτω δόξομεν;\nΠΟΣΕΙΔΩΝΚαὶ μὴν ἐπίτομόν τινα ταύτην ᾤμην ἐπινενοηκέναι\nἔγωγε πρὸς τὴν νίκην.\nΖΕΥΣἌπαγε, θυννῶδες τὸ ἐνθύμημα, ὦ Πόσειδον,\nκαὶ κομιδῇ παχύ, προαναιρήσειν τὸν ἀνταγωνιστὴν\nὡς ἀποθάνοι ἀήττητος, ἀμφήριστον ἔτι καὶ\nἀδιάκριτον καταλιπὼν τὸν λόγον.\nΠΟΣΕΙΔΩΝΟὐκοῦν ἄμεινόν τι ὑμεῖς ἄλλο ἐπινοεῖτε, εἰ\nτἀμὰ οὕτως ὑμῖν ἀποτεθύννισται.\nΑΠΟΛΛΩΝ26 Εἰ καὶ τοῖς νεοις ἔτι καὶ ἀγενείοις ἡμῖν ἐφεῖτο\nἐκ τοῦ νόμου δημηγορεῖν, ἴσως ἂν εἶπόν τι συμφέρον\nεἰς τὴν διάσκεψιν.\nΜΩΜΟΣἩ μὲν σκέψις, ὦ Ἄπολλον, οὕτω περὶ μεγάλων,\nὥστε μὴ καθ᾿ ἡλικίαν, ἀλλὰ κοινὸν ἅπασι\nπροκεῖσθαι τὸν λόγον· χάριεν γάρ, εἰ περὶ τῶν\nἐσχάτων κινδυνεύοντες περὶ τῆς ἐν τοῖς νόμοις\nἐξουσίας μικρολογούμεθα. σὺ δὲ καὶ πάνυ ἤδη\nἕννομος εἶ δημηγόρος, πρόπαλαι μὲν ἐξ ἐφήβων\nγεγονώς, ἐγγεγραμμένος δὲ ἐς τὸ τῶν δώδεκα\nληξιαρχικόν, καὶ ὀλίγου δεῖν τῆς ἐπὶ Κρόνου\nβουλῆς ὤν· ὥστε μὴ μειρακιεύον πρὸς ἡμᾶς,\nἀλλὰ λέγε θαρρῶν ἤδη τὰ δοκοῦντα, μηδὲν αἰδεσθεὶς\n\n\nεἰ ἀγενειος ὢν δημηγορήσεις, καὶ ταῦτα\nβαθυπώγωνα καὶ εὐγένειον οὕτως υἱὸν ἔχων τὸν\nἈσκληπιόν. ἄλλως τε καὶ πρέπον ἂν εἴη σοι\nνῦν μάλιστα ἐκφαίνειν τὴν σοφίαν, εἰ μὴ μάτην\nἐν τῷ Ἑλικῶνι κάθησαι ταῖς Μούσαις\nσυμφιλοσοφῶν.\nΑΠΟΛΛΩΝἈλλ᾿ οὐ σέ, ὦ Μῶμε, χρὴ τὰ τοιαῦτα ἐφιέναι,\nτὸν Δία δέ· καὶ ἢν οὗτος κελεύσῃ, τάχ᾿ ἄν τι οὐκ\nἄμουσον εἴποιμι ἀλλὰ τῆς ἐν τῷ Ἑλικῶνι μελέτης\nἄξιον.\nΖΕΥΣΛέγε, ὦ τέκνον· ἐφίημι γάρ.\nΑΠΟΛΛΩΝ27 Ὁ Τιμοκλῆς οὗτος ἔστι μὲν χρηστὸς ἀνὴρ καὶ\nφιλόθεος καὶ τοὺς λόγους πάνυ ἠκρίβωκε τοὺς\nΣτωϊκούς· ὥστε καὶ σύνεστιν ἐπὶ σοφίᾳ πολλοῖς\nτῶν νέων καὶ μισθοὺς οὐκ ὀλίγους ἐπὶ τούτῳ\nἐκλέγει, σφόδρα πιθανὸς ὢν ὁπότε ἰδίᾳ τοῖς\nμαθηταῖς διαλέγοιτο· ἐν πλήθει δὲ εἰπεῖν ἀτολμότατός\nἐστι καὶ τὴν φωνὴν ἰδιώτης καὶ μιξοβάρβαρος,\nὥστε γέλωτα ὀφλισκάνειν διὰ τοῦτο\nἐν ταῖς συνουσίαις, οὐ συνείρων ἀλλὰ βατταρίζων\nκαὶ ταραττόμενος, καὶ μάλιστα ὁπόταν οὕτως\nἔχων καὶ καλλιρρημοσύνην ἐπιδείκνυσθαι βούληται.\nσυνεῖναι μὲν γὰρ εἰς ὑπερβολὴν ὀξύς ἐστι\nκαὶ λεπτογνώμεν, ὥς φασιν οἱ ἄμεινον τὰ τῶν\nΣτωϊκῶν εἰδότες, λέγων δὲ καὶ ἑρμηνεύων ὑπ᾿\nἀσθενείας διαφθείρει αὐτὰ καὶ συγχεῖ, οὐκ ἀποσαφῶν\nὅ τι βούλεται ἀλλὰ αἰνίγμασιν ἐοικότα\nπροτείνων καὶ πάλιν αὖ πολὺ ἀσαφέστερα πρὸς\nτὰς ἐρωτήσ εις ἀποκρινόμενος· οἱ δὲ οὐ συνιέντες\n\n\nκαταγελῶσιν αὐτοῦ. δεῖ δὲ οἶμαι σαφῶς λέγειν\nκαὶ τούτου μάλιστα πολλὴν ποιεῖσθαι τὴν πρόνοιαν,\nὡς συνήσουσιν οἱ ἀκούοντες.\nΜΩΜΟΣ28 Τοῦτο μὲν ὀρθῶς ἔλεξας, ὦ Ἄπολλον, ἐπαινέσας\nτοὺς σαφῶς λέγοντας, εἰ καὶ μὴ πάνυ ποιεῖς αὐτὸ\nσὺ ἐν τοῖς χρησ μοῖς λοξὸς ὢν καὶ γρισώδης καὶ ἐς\nτὸ μεταίχμιον ἀσφαλῶς ἀπορρίπτων πὰ πολλά,\nὡς τοὺς ἀκούοντας ἄλλου δεῖσθαι Πυθίου πρὸς\nτὴν ἐξήγησιν αὐτῶν. ἀτὰρ τί τὸ ἐπὶ τούτῳ συμβουλεύεις;\nτίνα ἴασιν ποιήσασθαι τῆς Τιμοκλέους\nἀδυναμίας ἐν τοῖς λόγοις;\nΑΠΟΛΛΩΝ29 Συνήγορον. ὦ Μῶμε, εἴ πως δυνηθείημεν, αὐτῷ\nπαρασχεῖν ἄλλον τῶν δεινῶν τούτων, ἐροῦντα\nκατ᾿ ἀξίαν ἅπερ ἂν ἐκεῖνος ἐνθυμηθεὶς ὑποβάλῃ.\nΜΩΜΟΣἈγένειον τοῦτο ὡς ἀληθῶς εἴρηκας, ἔτι παιδαγωγοῦ\nτινος δεόμενον, συνήγορον ἐν συνουσίᾳ\nφιλοσόφων παραστήσασθαι ἑρμηνεύσοντα πρὸς\nτοὺς παρόντας ἅπερ ἂν δοκῇ Τιμοκλεῖ, καὶ τὸν\nμὲν Δᾶμιν αὐτοπρόσωπον καὶ δι᾿ αὑτοῦ λέγειν, τὸν\nδὲ ὑποκριτῇ προσχρώμενον ἰδίᾳ πρὸς τὸ οὖς ἐκείνῳ\nὑποβάλλειν τὰ δοκοῦντα, τὸν ὑποεριτὴν δὲ ῥητορεύειν,\nοὐδ᾿ αὐτὸν ἴσως συνιέντα ὅ τι ἀκούσειε.\nταῦτα πῶς οὐ γέλως ἂν εἴη τῷ πλήθει; ἀλλὰ\n30 τοῦτο μὲν ἄλλως ἐπινοήσωμεν. σὺ δέ, ὦ θαυμάσιε\n—φὴς γὰρ καὶ μάντις εἶναι καὶ μισθοὺς οὐκ ὀλίγους\nἐπὶ τῷ τοιούτῳ ἐξέλεξας ἄχρι τοῦ καὶ πλίνθους\nχρθσᾶς ποτε εἰληφέναι—τί οὐκ ἐπεδεί\nἡμῖν κατὰ καιρὸν τὴν τέχνην προειπὼν ὁπότερος\n\n\nτῶν σοφιστῶν κρατήσει λέγων; οἶσθα γάρ που\nτὸ ἀποβησόμενον μάντις ὤν.\nΑΠΟΛΛΩΝΠῶς, ὦ Μῶμε, δυνατὸν ποιεῖν ταῦτα μήτε\nτρίποδος ἡμῖν παρόντος μήτε θυμιαμάτων ἢ πηγῆς\nμαντικῆς οἵα ἡ Κασταλία ἐστίν;\nΜΩΜΟΣὉρᾷς; ἀποδιδράσκεις τὸν ἔλεγχον ἐν στενῷ\nἐχόμενος.\nΖΕΥΣὍμως, ὦ τέκνον, εἰπὲ καὶ μὴ παράσχῃς τῷ\nσυκοφάντῃ τούτῷ ἀφορμὰς διαβάλλειν καὶ χλευάζειν\nτὰ σὰ ὡς ἐπὶ τρίποδι καὶ ὕδατι καὶ λιβανωτῷ\nκείμενα, ὡς, εἰ μὴ ἔχοις ταῦτα, στερησόμενόν σε\nτῆς τέχνης.\nΑΠΟΛΛΩΝἈμεινον μὲν ἦν, ὦ πάτερ, ἐν Δελφοῖς ἢ Κολοφῶνι\nτὰ τοιαῦτα ποιεῖν, ἁπάντων μοι τῶν χρησίμων\nπαρόντων, ὡς ἔθος. ὅμως δὲ καὶ οὕτω γυμνὸς\nἐκείνων καὶ ἄσκευος πειράσομαι προειπεῖν ὁποτέρου\nτέρου τὸ κράτος ἔσται· ἀνέξεσθε δέ, εἰ μὴ ἔμμετρα\nλέγοιμι.\nΜΩΜΟΣΛέγε μόνον, σαφῆ δέ, ὦ Ἄπολλον, καὶ οὐ\nσυνηγόρου καὶ αὐτὰ ἢ ἑρμηνέως δεόμενα· καὶ\nγὰρ οὐκ ἄρνεια κρέα καὶ χελώνη νῦν ἐν Λυδίᾳ\nσυνέψεται· ἀλλὰ οἶσθα περὶ ὅτου ἡ σκέψις.\nΖΕΥΣΤι ποτε ἐρεῖς, ὦ τέκνον; ὡς τά γε πρὸ τοῦ χρησμοῦ\nταῦτα ἤδη φοβερά· ἡ χρόα τετραμμένη, οἱ\nὀφθαλμοὶ περιφερεῖς, κόμη ἀνασοβουμένη, κίνημα\n\n\nκορυβαντῶδες, καὶ ὅλως κατόχιμα πάντα καὶ\nφρικώδη καὶ μυστικά.\nΑΠΟΛΛΩΝ31 Κέκλυτε μαντιπόλου τόδε θέσφατον\nΑπόλλωνος\nἀμφ᾿ ἔριδος κρυερῆς, την ἀνερες ἐστήσαντο\nὀξυρόαι, μύθοισι κορυσσόμενοι πυκινοῖσι.\nπολλὰ γὰρ ἔνθα καὶ ἔνθα μόθου ἑτεραλκέϊ\nκλωγμῷ\nταρφέος ἄκρα κόρυμβα καταπλήσσουσιν ἐχέτλης.\nἀλλ᾿ ὅταν αἰγυπιὸς γαμψώνυχος ἀκρίδα μάρψῃ,\nδὴ τότε λοίσθιον ὀμβροφόροι κλάγξουσι κορῶναι.\nνίκη δ᾿ ἡμιόνων, ὁ δ᾿ ὄνος θοὰ τέκνα κορύψει.\nΖΕΥΣΤί τοῦτο ἀνεκάγχασας, ὦ Μῶμε; καὶ μὴν οὐ\nγελοῖα τὰ ἐν ποσί· παῦσαι κακόδαιμον, ἀποπνιγήσῃ\nὑπὸ τοῦ γέλωτος.\nΜΩΜΟΣΚαὶ πῶς δυνατόν, ὦ Ζεῦ, ἐφ᾿ οὕτω σαφεῖ καὶ\nπροδήλῳ τῷ χρησμῷ;\nΖΕΥΣΟὐκοῦν καὶ ἡμῖν ἤδη ἑρμηνεύοις ἂν αὐτὸν ο τι\nκαὶ λέγει.\nΜΩΜΟΣΠάνυ πρόδηλα, ὥστε οὐδὲν ἡμῖν Θεμιστοκλέους\nδεήσει· φησὶ γὰρ τὸ λόγιον οὑτωσὶ διαρρήδην\n\n\nγόητα μὲν εἶναι τοῦτον, ὑμᾶς δὲ ὄνους κανθηλίους\nνὴ Δία καὶ ἡμιόνους, τοὺς πιστεύοντας αὐτῷ, οὐδ᾿\nὅσον αἱ ἀκρίδες τὸν νοῦν ἔχοντας.\nΗΡΑΚΛΗΣ32 δέ, ὦ πάτερ, εἰ καὶ μέτοικός εἰμι, οὐκ\nὀκνήσω ὅμως τὰ δοκοῦντά μοι εἰπεῖν· ὁπόταν γὰρ\nἤδη συνελθόντες διαλέγωνται, τηνικαῦτα, ἢν μὲν ὁ\nΤιμοκλῆς ὑπέρσχῃ, ἐάσωμεν προχωρεῖν τὴν\nσυνουσίαν ὑπὲρ ἡμῶν, ἢν δέ τι ἑτεροῖον ἀποβαίνῃ,\nτότε ἤδη τὴν στοὰν αὐτὴν ἔγωγε, εἰ. δοκεῖ,\nδιασείσας ἐμβαλῶ τῷ Δάμιδι, ὡς μὴ κατάρατος\nὢν ὑβρίζῃ ἐς ἡμᾶς.\nΖΕΥΣἩράκλεις, ὦ Ἡράκλεις, ἄγροικον τοῦτο εἴρηκας\nκαὶ δεινῶς Βοιώτεον, συναπολέσας. ἑνὶ πονηρῷ\nτοσούτους χρηστούς, καὶ προσέτι τὴν στοὰν αὐτῷ\nΜαραθῶνε καὶ Μιλτιάδῃ καὶ Κυνεγείρῳ. καὶ\nπῶς ἂν τούτων συνεμπεσόντων οἱ ῥήτορες ἔτι\nῥητορεύοιεν, τὴν μεγίστην εἰς τοὺς λόγους\nὑπόθεσιν ἀφῃρημένοι; ἄλλως τε ζῶντι μέν σοι\nδυνατὸν ἴσως ἦν τι πρᾶξαι τοιοῦτον, ἀφ᾿ οὗ δὲ\nθεὸς γεγένησαι, μεμάθηκας, οἶμαι, ὡς αἱ Μοῖραι\nμόναι τὰ τοιαῦτα δύνανται, ἡμεῖς δὲ αὐτῶν\nἄμοιροί ἐσμεν.\nΗΡΑΚΛΗΣΟὐκοῦν καὶ ὁπότε τὸν λέοντα ἢ τὴν ὕδραν\nἐφόνενον, αἰ Μοῖραι δι᾿ ἐμοῦ ἐκεῖνα ἔπραττον;\nΚαὶ μάλα.\nΖΕΥΣΚαὶ μάλα.\nΚΡΑΚΛΗΣKαὶ νῦν ἤν τις ὑβρίζῃ εἰς ἐμὲ ἢ περισυλῶν μου\nτὸν νεὼν ἢ ἀνατρέπων τὸ ἄγαλμα, ἢν μὴ ταῖς\nΜοίραις πάλαι δεδογμένον ᾖ, οὐκ ἐπιτρίψω\nαὐτόν;\nΖΕΥΣΟὐδαμῶς.\nΗΡΑΚΛΗΣΟὐκοῦν ἄκουσον, ὦ Ζεῦ, μετὰ μετὰ παρρηςίας· ἐγὼ\nγάρ, ὡς ὁ κωμικὸς ἔφη,\nἄγροικός εἰμι τὴν σκάφην σκάφην λέγων·\nεἰ τοιαῦτά ἐστι τὰ ὑμέτερα, μακρὰ χαίρειν φράσας\nταῖς ἐνταῦθα τιμαῖς καὶ κνίσῃ καὶ ἱερείων αἵματι\nκάτειμι εἰς τὸν Ἅιδην, ὅπου με γυμνὸν τὸ τόξον\nἔχοντα κἂν τὰ εἴδωλα φοβήσεται τῶν ὑπ᾿ ἐμοῦ\nπεφονευμένων θηρίων.\nΖΕΥΣΕὖ γε, οἴκοθεν ὁ μάρτυς, φαςίν· ἀπέσωςάς γ᾿\n33 ἄν οὖν τῷ Δάμιδι ταῦτα εἰπεῖν ὑποβαλών. ἀλλὰ\nτίς ὁ σπουδῇ προσιὼν οὗτός ἐστιν, ὁ χαλκοῦς, ὁ εὔγραμμος\nκαὶ εὐπερίγραφος, ὁ ἄρχαῖος τὴν ἀνάδεσιν\nτῆς κόμης; μᾶλλον δὲ ὁ σός, ὦ Ἑρμῆ, ἀδελφός\nἐστιν, ὁ ἀγορῖος, ὁ παρὰ τὴν Ποικίλην· πίττης\nγοῦν ἀναπέπλησται ὁσημέραι ἐκματτόμενος ὑπὸ\nτῶν ἐνδριαντοποιῶν. τί, ὦ παῖ, δρομαῖος ἡμῖν\n\n\n\nἀφῖξαι; ἦ πού τι ἐκ γῆς νεώτερον\nἀπαγγέλλεις;\nΕΡΜΑΓΟΡΑΣὙπέρμα, ὦ Ζεῦ, καὶ μυρίας τῆς σπουδῆς\nδεόμενον.\nΖΕΥΣΛέγε ἤδη, εἴ τι καὶ ἄλλο ἡμᾶς ἐπανιστάμενον\nλέληθεν.\nΕΡΜΑΓΟΡΑΣἘτύγχανον μὲν ἄρτι χαλκουργῶν ὕπο\nπιττούμενος στέρνον τε καὶ μετάφρενον·\nθώραξ δέ μοι γελοῖος ἀμφὶ σώματι\nπλασθεὶς παρῃώρητο μιμηλῇ τέχνῃ\nσφραγῖδα χαλκοῦ πᾶσαν ἐκτυπούμενος·\nὁρῷ ὄχλον στείχοντα καί τινας δύο\nὠχροὺς κεκράκτας, πιγμάχους σοφισμάτων,\nΔᾶμίν τε καὶ—\nΖΕΥΣΠαῦε, ὦ Ἑρμαγόρα βέλτιστε, τραγῳδῶν· οἶδα\nγὰρ οὕστινας λέγεις. ἀλλ᾿ ἐκεῖνό μοι φράσον, εἰ\nπάλαι συγκροτεῖται αὐτοῖς ἡ ἔρις.\nΕΡΜΑΓΟΡΑΣΟὐ πάνυ, ἀλλ᾿ ἐν ἀκροβολισμοῖς ἔτι ἦσαν ἀποσφενδονῶντες\nἀλλήλοις πόρρωθέν ποθεν\nλοιδορούμενοι.\nΖΕΥΣΤί οὖν ἔτι ποιεῖν λοιπόν, ὦ θεοί, ἢ ἀκροασασθαι\nἐπικύψαντας αὐτῶν; ὥστε ἀφαιρείτωσαν αἱ\nὯραι τὸν μοχλὸν ἤδη καὶ ἀπάγουσαι τὰ νέφη\n34 ἀναπεταννύτωσαν τὰς πύλας τοῦ οὐρανοῦ. Ἡράκλεις,\nὅσον τὸ πλῆθος ἐπὶ τὴν ἀκρόασιν ἀπηντήκασιν.\n\n\n\nὁ δὲ Τιμοκῆς αὐτὸς οὐ πάνυ μοι ἀρέσκει\nὑποτρέμων καὶ ταραττόμενος· ἀπολεῖ ἅπαντα\nοὖτος τήμερου· δῆλος γοῦν ἐστιν οὐδὲ ἀντάρασθαι\nτῷ Δάμιδι δυνηςόμενος. ἀλλ᾿ ὅλλ᾿ ὅπερ ἡμῖν δυνατώτατον,\nεὐχώμεθα ὑπὲρ αὐτοῦ\nσυγῇ ἐφ᾿ ἡμείων, ἵνα μὴ Δᾶμίς γε πύθηται.\nΤΙΜΟΚΛΗΣ 35 Τί φής, ὦ ἱερόσυλε Δᾶμι, θεοὺς μὴ εἶναι μηδὲ\nπρονοεῖν τῶν ἀνθρώπων;\nΔΑΜΙΣΟὔκ· ἀλλὰ σὺ πρότερος ἀπόκριναί μοι ᾧτινι\nλόγῳ ἐπείσθης εἶναι αὐτούς.\nΤΙΜΟΚΛΗΣΟὐ μὲν οὖν, ἀλλὰ σύ, ὦ μιαρέ, ἀπίκριναι.\nΔΑΜΙΣΟὐ μὲν οὖν, ἀλλὰ σύ.\nΖΕΥΣΤαυτὶ μὲν παρὰ πολὺ ὁ ἡμετερος ἄμεινον καὶ\nεὐφωνότερον τραχύνεται. εὖ γε, ὦ Τιμόκλεις,\nἐπίχει τῶν βλασφημιῶν· ἐν γὰρ τούτῳ σοι τὸ\nκράτος, ὡς τά γε ἄλλα ἰχθύν σε ἀποφανεῖ\nἐπιστομίζων.\nΤΙΜΟΚΛΗΣἈλλά, μὰ τὴν Ἀθηνᾶν, οὐκ ἂν ἀποκριναίμην\nσοι πρότερος.\nΔΑΜΙΣΟὐκοὺν, ὦ Τιμόκλεις, ἐρώτα· ἐκράτησας γὰρ\n\n\nτοῦτό γε ὀμωμοκώς· ἀλλ᾿ ἄνευ τῶν βλασφημιῶν,\nεἰ δοκεῖ.\nΤΙΜΟΚΛΗΣ36 Εὖ λέγεις· εἰπὲ οὖν μοι, οὐ δοκοῦσί σοι, ὦ\nκατάρατε, προνοεῖν οἱ θεοί\nΔΑΜΙΣΟὐδαμῶς.\nΤΙΜΟΚΛΗΣΤί φής; ἀπρονόητα οὖν ταῦτα ἅπαντα;\nΔΑΜΙΣΝαί.\nΤΙΜΟΚΛΗΣΟὐδ᾿ ὑπό τινι οὐν θεῷ τάττεται ἡ τῶν ὅλων\nἐπιμέλεια;\nΔΑΜΙΣΟὔ.\nΤΙΜΟΚΛΗΣΠάντα δὲ εἰκῆ φέρεται;\nΔΑΜΙΣΝαί.\nΤΙΜΟΚΛΗΣΤί τοὺς ἀνθρώπους ἐπ᾿ ἐμὲ παροξύνεις, ὦ Τιμόκλεις;\nἢ τίς ὢν ἀγανακτεῖς ὑπὲρ τῶν θεῶν, καὶ\nταῦτα ἐκείνων αὐτῶν οὐκ ἀγανακτούντων; οἵ γε\nοὐδὲν δεινὸν διατεθείκαςί με πάλαι ἀκούοντες, εἴ\nγε ἀκούουσιν.\nΤΙΜΟΚΛΗΣἈκούουσι γάρ, ὦ Δᾶμι, ἀκούουσι, καί οε\nμετίαςί ποτε χρόνῳ.\nΔΑΜΙΣ37 Καὶ πότε ἂν ἐκεῖνοι σχολὴν ἀγάγοιεν ἐπ᾿ ἐμε,\nτοσαῦτα, ὡς φής, πράγματα ἔχοντες καὶ τὰ ἐν τῷ\nκόσμῳ ἄπειρα τὸ πλῆθος ὄντα. οἰκονομούμενοι;\nὥστε οὐδὲ σέ πῶ ἠμύναντο ὧν ἐπιορκεῖς ἀεὶ καὶ\nτῶν ἄλλων, ἵνα μὴ βλασφημεῖν καὶ αὐτὸς ἀναγκάζωμαι\nπαρὰ τὰ συγκείμενα. καίτοι οὐχ ὁρῶ\nἥντινα ἂν ἄλλην ἐπίδειξιν τῆς ἑαυτῶν προνοίας\nμείζω ἐξενεγκεῖν ἐδύναντο ἢ σὲ κακὸν κακῶς ἐπιτρίψαντες.\nἀλλὰ δῆλοί εἰσιν ἀποδημοῦντες, ὑπὲρ\nτὸν Ὠκεανὸν ἴσως μετ᾿ ἀμύμονας Αἰθιοπῆας· ἔθος\nγοῦν αὐτοῖς συνεχῶς ἰέναι παῤ αὐτοὺς μετὰ δαῖτα\nκαὶ αὐτεπαγγέλτοις ἐνίοτε.\nΤΙΜΟΚΛΗΣ38 Τί πρὸς τοσαυτην ἀναισχυντίαν εἴποιμι ἄν, ὦ\nΔᾶμι;\nΔΑΜΙΣἘκεῖνο, ὦ Τιμόκλεις, ὃ πάλαι ἐγὼ ἐπόθουν\nἀκοῦσαί σου, ὅπως ἐπείσθης οἴεσθαι προνοεῖν\nτοὺς θεούς\nΤΙΜΟΚΛΗΣἩ τάξις με πρῶτον τῶν γινομενων ἔπεισεν,\nὁ ἥλίος ἀεὶ τὴν αὐτὴν ὁδὸν ἰὼν καὶ σελήνη κατὰ\nταὐτὰ καὶ ὧραι τρεπόμεναι καὶ φυτὰ φυόμενα καὶ\nζῷα γεννώμενα καὶ αὐτὰ ταῦτα οὕτως εὐμηχάνως\nκατεσκευασμένα ὡς τρέφεσθαι καὶ κινεῖσθαι καὶ\nἐννοεῖν καὶ βαδίζειν καὶ τεκταίνεσθαι καὶ σκυτοτομεῖν\nκαὶ τἆλλα· ταῦτα προνοίας ἔργα εἶναί\nμοι δοκεῖ.\nΔΑΜΙΣΑὐτό που τὸ ζητούμενον, ὦ Τιμόκλεις, σιπαρπάζεις·\nοὐδέπω γὰρ δῆλον εἰ προνοίᾳ τούτων\n\n\nἕκαστον ἀποτελεῖται. ἀλλ᾿ ὅτι μὲν τοιαῦτά ἐστι\nτὰ γινόμενα φαίην ἂν καὶ αὐτός· οὐ μὴν αὐτίκα\nπεπεῖσθαι ἀνάγκη καὶ ὑπό τινος· προμηθείας αὐτὰ\nγίγνεσθαι· ἔνι γὰρ καὶ ἄλλως ἀρξάμενα νῦν\nὁμοίως καὶ κατὰ ταὐτὰ συνίστασθαι, σὺ δὲ\nτάξιν αὐτῶν ὀνομάζεις τὴν ἀνάγκην, εἶτα δηλαδὴ\nἀγανακτήσεις εἴ τις σοι μὴ ἀκολουθοίη τὰ γινόμενα\nμὲν ὁποῖά ἐστι καταριθμουμένῳ καὶ ἐπαινοῦντι,\nοἰομένῳ δὲ ἀπόδειξιν ταῦτα εἶναι τοῦ καὶ\nπρονοίᾳ διατάττεσθαι αὐτῶν ἕκαστον. ὥστε κατὰ\nτὸν κωμικόν·\nτουτὶ μὲν ὑπομόχθηρον, ἄλλα μοι λέγε.\nΤΙΜΟΚΛΗΣ39 Ἐγὼ μὲν οὐκ οἶμαι καὶ ἄλλης ἐπὶ τούτοις δεῖν\nἀποδείξεως. ὅμως δ᾿ οὖν ἐρῶ· ἀπόκριναι γάρ μοι,\nὍμηρός σοι δοκεῖ ἄριστος ποιητὴς γενέσθαι;\nΔΑΜΙΣΚαὶ μάλα.\nΤΙΜΟΚΑΗΣΟὐκοῦν ἐκεινῳ ἐπεισθην τὴν πρόνοιαν τῶν θεῶν\nἐμφανίζοντι.\nΔΑΜΙΣἈλλ᾿, ὦ θαυμάσιε, ποιητὴν μὲν ἀγαθὸν Ὅμηρον\nγενέσθαι πάντες σοι συνομολογήσουσι, μάρτιυρα\nδε ἀληθῆ περὶ τῶν τοιούτων οὔτ᾿ ἐκεῖνον οὔτε ἄλ\nλον ποιητὴν οὐδένα· οὐ γὰρ ἀληθείας μέλει αὐτοῖς,\nοἶμαι, ἀλλὰ τοῦ κηλεῖν τοὺς ἀκούοντας, καὶ διὰ\nτοῦτο μέτροις τε κατᾴδουσι καὶ μύθοις κατηχοῦσι\n\n\nκαὶ ὅλως ἅπαντα ὑπὲρ τοῦ τερπνοῦ μηχανῶνται.\n40 ἀτὰρ ἡδέως ἂν καὶ ἀκούσαιμι οἷστισι μάλιστα\nἐπείσθης τῶν Ὁμήρου· ἆρα οἷς περὶ τοῦ Διὸς λέγει,\nὡς ἐπεβούλευον συνδῆσαι αὐτὸν ἡ θυγάτηρ καὶ ὁ\nἀδελφὸς καὶ ἡ γυνή; καὶ εἴ γε μὴ τὸν Βριάρεων ἡ\nΘέτις ἐκάλεσεν ἐπεπέδητο ἂν ἡμῖν ὁ βέλτιστος\nΖεὺς συναρπασθείς. ἀνθ᾿ ὦν καὶ ἀπομνημονεύων τῇ\nΘέτιδι τὴν εὐεργεσίαν ἐξαπατᾷ τὸν Ἀγαμέμνονα\nὄνειρόν τινα ψευδῆ ἐπιπέμψας, ὡς πολλοὶ τῶν\nἈχαιῶν ἀποθάνοιεν. ὁρᾷς; ἀδύνατον γὰρ ἦν αὐτῷ\nκεραυνὸν ἐμβαλόντι καταφλέξαι τὸν Ἀγαμέμνονα\nαὐτὸν ἄνευ τοῦ ἀπατεῶνα εἶναι δοκεῖν. ἢ ἐκεῖνά\nσε μάλιστα εἰς τὴν πίστιν ἐπεσπάσαντο, ἀκούοντα\nὡς Διομήδης μὲν ἔτρωσε τὴν Ἀφροδίτην, εἶτα τὸν\nἌρη αὐτὸν Ἀθηνᾶς παρακελεύσει, μετὰ μικρὸν\nδὲ αὐτοὶ συμπεσόντες οἱ θεοὶ ἐμονομάχουν ἀναμὶξ\nἄρρενες καὶ θήλειαι, καὶ Ἀθηνᾶ μὲν Αρη καταγωνίζεται\nἅτε καὶ προπεπονηκότα, οἶμαι, ἐκ τοῦ\nτραύματος ὂ παρὰ τοῦ Διομήδους εἰλήφει,\nΛητοῖ δ᾿ ἀντέστη σῶκος ἐριούνιος Ἑρμῆς;\nἢ τὰ περὶ τῆς Ἀρτέμιδός σοι πιθανὰ ἔδοξεν, ὡς\nἐκείνη μεμψίμοιρος οὖσα ἡγανάκτησεν οὐ κληθεῖσα\nἐφ᾿ ἑστίασιν ὑπὸ τοῦ Οἰνέως, καὶ διὰ τοῦτο\nσῦν τινα ὑπερφυᾶ καὶ ἀνυπόστατον τὴν ἀλκὴν\nἐπαφῆκεν ἐπὶ τὴν χώραν αὐτοῦ; ἆῤ οὖν τὰ τοιαῦτα\nλέγων σε Ὅμηρος πέπεικε;\nΖΕΥΣ41 Βαβαί· ἡλίκον, ὦ θεοί, ἀνεβόησε τὸ πλῆθος,\nἐπαινοῦντες τὸν Δᾶμιν· ὁ δ᾿ ἡμέτερος ἀπορουμένῳ\n\n\nἔοικεν· ἰδίει γοῦν καὶ ὑποτρέμει καὶ δῆλός ἐστιν\nἀπορρίψων τὴν ἀσπίδα, καὶ ἤδη περιβλέπει οἷ\nπαρεκδὺς ἀποδράσεται.\nΤΙΜΟΚΛΗΣΟὐδ᾿ Εὐριπίδης ἄρα σοι δοκεῖ λέγειν τι ὑγιές,\nὁπόταν αὐτοὺς ἀναβιβασάμενος τοὺς θεοὺς ἐπὶ\nτὴν σκηνὴν δεικνύῃ σώζοντας μὲν τοὺς χρηστοὺς\nτῶν ἡρώων, τοὺς πονηροὺς δὲ καὶ κατὰ σὲ τὴν\nἀσέβειαν ἐπιτρίβοντας;\nΔΑΜΙΣἈλλ᾿, ὦ γενναιότατε φιλοσοφων Τιμόκλεις,\nεἰ ταῦτα ποιοῦντες οἱ τραγῳδοὶ πεπείκασί σε, ἀνάγκη\nδυοῖν θάτερον, ἤτοι Πῶλον καὶ Ἀριστόδημον\nκαὶ Σάτυρον ἡγεῖσθαί σε θεοὺς εἶναι τότε ἢ τὰ\nπρόσωπα τῶν θεῶν αὐτὰ καὶ τοὺς ἐμβάτας καὶ\nτοὺς ποδήρεις χιτῶνας καὶ χλαμύδας καὶ χειρῖδας\nκαὶ προγαστρίδια καὶ τἆλλα οἷς ἐκεῖνοι σεμνύνουσι\nτὴν τραγῳδίαν, ὅπερ καὶ γελοιότατον· ἐπεὶ καθ᾿\nἑαυτὸν ὁπόταν ὁ Εὐριπίδης, μηδὲν ἐπειγούσης τῆς\nχρείας τῶν δραμάτων, τὰ δοκοῦντά οἱ λέγῃ, ἀκούσῃ\nαὐτοῦ τότε παρρησιαζομένου,\nὁρᾷς τὸν ὑψοῦ τόνδ᾿ ἄπειρον αἰθέρακαὶ γῆν πέριξ ἔχονθ᾿ ὑγραῖς ἐν ἀγκάλαις;τοῦτον νόμιζε Ζῆνα, τόνδ᾿ ἡγοῦ θεόν.\nκαὶ πάλιν,\nΖεύς, ὅστις ὁ Ζεύς, οὐ γὰρ οἶδα, πλὴν λόγῳκλύων.\nκαὶ τὰ τοιαῦτα.\nΤΙΜΟΚΛΗΣ42 Οὐκοῦν ἅπαντες ἄνθρωποι και τα ἔθνη ἐξηπατηνται\nθεοὺς νομίζοντες καὶ πανηγυρίζοντες;\nΔΑΜΙΣΕὖ γε, ὦ Τιμόκλεις, ὅτι με ὑπευνησας τῶν κατὰ\nἔθνη νομιζομένων, ἀφ᾿ ὧν μαλιστα συνίδοι τις\nἂν ὡς οὐδὲν βέβαιον ὁ περὶ θεῶν λογος ἔχει· πολλὴ\nγὰρ ἡ ταραχὴ και ἄλλοι ἄλλα νουιζουσι,\nΣκύθαι μὲν ἀκινάκῃ θύοντες καὶ Θρᾷκες Ζαμόλξιδι,\nδραπετῃ ἀνθρώπῳ ἐκ Σάμου ὡς αὐτοὺς ἤκοντι,\nΦρύγες δὲ Μήνῃ καὶ Αἰθίοπες Ἡμερᾳ καὶ Κυλληνιοι\nΦάλητι καὶ Ἀσσύριοι περιστερᾷ και Πέρσαι\nπυρὶ καὶ Αἰγύπτιοι ὕδατι. καὶ τοῦτο μὲν\nἅπασι κοινὸν τοῖς Αἰγυπτιοις το ὕδωρ, ἰδίᾳ δὲ\nΜεμφιταις μὲν ὁ βοῦς θεος, Πηλουσιώταις δὲ\nκρόμμυον, καὶ ἄλλοις ἶβις ἢ κροκόδειλος και ἄλλοις\nκυνοκέφαλος ἢ αἴλουρος ἢ πίθηκος· καὶ ἔτι\nκατὰ κώμας τοῖς μὲν ὁ δεξιὸς ὦμος θεός, τοῖς δὲ\nκατ᾿ ἀντιπερας οἰκοῦσιν ἅτερος· και ἄλλοις κεφαλῆς\nἡμίτομον, καὶ ἄλλοις ποτήριον κεραμεοῦν\nἢ τρύβλιον. ταῦτα πῶς οὐ γελως ἐστίν, ὦ καλὲ\nΤιμόκλεις;\nΜΩΜΟΣΟὐκ ἔλεγον, θεοί, ταῦτα παντα ἥξειν εἰς\nτοὐμφανὲς καὶ ἀκριβῶς ἐξετασθήσεσθαι;\nἜλεγες, Μῶμε, καὶ ἐπετίμας ὀρθῶς, καί\nἔγωγε πειρασομαι ἐπανορθώσασθαι αὐτά, ἢν τὸν\nἐν ποσὶ τοῦτον κίνδυνον διαφύγωμεν.\nΤΙΜΟΚΛΗΣ43 Ἀλλ᾿, ὦ θεοῖς ἐχθρὲ σύ, τοὺς χρησμοὺς καὶ\n\n\nπροαγορεύσεις τῶν ἐσομένων τίνος ἔργον ἂν εἴποις\nἢ θεῶν καὶ τῆς προνοίας τῆς ἐκείνων;\nΔΑΜΙΣΣιώπησον, ὦ ἄριστε, περὶ τῶν χρησμῶν, ἐπεὶ\nἐρήσομαί σε τίνος αὐτῶν μάλιστα μεμνῆσθαι\nἀξιοῖς; ἆῤ ἐκείνου ὃν τῷ Λνδῷ ὁ Πύθιος ἔχρησεν.\nὃς ἀκριβῶς ἀμφήκης ἦν καὶ διπρόσωπος, σἷοί εἰσι\nτῶν Ἑρμῶν ἔνιοι, διττοὶ καὶ ἀμφοτέρωθεν ὅμοιοι\nπρὸς ὁπότερον ἂν αὐτῶν μέρος ἐπιστραφῇς; ἢ τι\nγὰρ μᾶλλον ὁ Κροῖσος διαβὰς τὸν Ἅλυν τὴν\nαὐτοῦ ἀρχὴν ἢ τὴν Κύρου καταλύσει; καίτοι οὐκ\nὀλίγων ταλάντων ὁ Σαρδιανὸς ἐκεῖνος ὄλεθρος τὸ\nἀμφιδέξιον τοῦτο ἔπος ἐπρίατο.\nΜΩΜΟΣΑὐτά που, ὦ θεοί, ἁνὴρ διεξέρχεται λεγων ἂ\nἐδεδίειν μάλιστα. ποῦ νῦν ὁ καλὸς ἡμῖν κιθαρῳδός;\nἀπολόγησαι αὐτῷ κατελθὼν πρὸς ταῦτα.\nΖΕΥΣΣὺ ἡμᾶς ἐπισφάττεις, ὦ Μῶμε, οὐκ ἐν καιρῷ\nνῦν ἐπιτιμῶν.\nΤΙΜΟΚΑΗΣ44 Ὅρα οἷα ποιεῖς, ὥ ἀλιτήριε Δᾶμι, μονονουχὶ\nτὰ ἕδη αὐτὰ τῶν θεῶν ἀνατρέπεις τῷ λόγῳ καὶ\nβωμοὺς αὐτῶν.\nΔΑΜΙΣΟὐ πάντας ἔγωγε τοὺς βωμούς, ὦ Τιμόκλεις.\nτί γὰρ καὶ δεινὸν ἀπʼ αὐτῶν γίγνεται, εἰ θυμιαμάτων\nκαὶ εὐωδίας μεστοί εἰσι; τοὺς δὲ ἐν Ταύροις\nτῆς Ἀρτέμιδος ἡδέως ἂν ἐπεῖδον ἐκ βάθρων ἐπὶ\nκεφαλὴν ἀνατρεπομένους, ἐφ᾿ ὧν τοιαῦτα ἡ παρθένος\nεὐωχονμένη ἔχαιρεν.\nΖΕΥΣΤουτὶ πόθεν ἡμῖν τὸ ἄμαχον κακὸν ἐπιχεῖ; ὡς\nδαιμόνων οὐδενὸς ἁνὴρ φείδεται, ἀλλ᾿ ἐξ ἁμάξης\nπαρρησιάζεται καὶ\nμάρπτει ἑξείης, ὅς τ᾿ αἴτιος ὅς τε καὶ οὐκί.\nΜΩΜΟΣΚαὶ μὴν ὀλίγους ἄν, ὦ Ζεῦ, τοὺς ἀναιτίους\nεὕροις ἐν ἡμῖν· καί που τάχα προϊὼν ὁ ἄνθρωπος\nἅψεται καὶ τῶν κορυφαίων τινός.\nΤΙΜΟΚΛΗΣ45 Οὐδὲ βροντῶντος ἄρα τοῦ Διὸς ἀκούεις, ὦ\nθεομάχε Δᾶμι;\nΔΑΜΙΣΚαὶ πῶς οὐ μέλλω βροντῆς ἀκούειν, ὦ Τιμόκλεις;\nεἰ δ᾿ ὁ Ζεὺς ὁ βροντῶν ἐστι, σὺ ἄμεινον\nἂν εἰδείης ἐκεῖθέν ποθεν παρὰ τῶν θεῶν ἀφιγμένος·\nἐπεὶ οἵ γε ἐκ Κρήτης ἥκοντες ἄλλα ἡμῖν\nδιηγοῦνται, τάφον τινὰ κεῖθι δείκνυσθαι καὶ στήλην\nἐφεστάναι δηλοῦσαν ὡς οὐκέτι βροντήσειεν\nἂν ὁ Ζεὺς πάλαι τεθνεώς.\nΜΩΜΟΣΤοῦτ᾿ ἐγὼ πρὸ πολλοῦ ἠπιστάμην ἐροῦντα τὸν\nἄνθρωπον. τί δ᾿ οὖν, ὦ Ζεῦ, ὠχρίακας ἡμῖν καὶ\nσυγκροτεῖς τοὺς ὀδόντας ὑπὸ τοῦ τρόμου; θαρρεῖν\nχρὴ καὶ τῶν τοιούτων ἀνθρωπίσκων καταφρονεῖν.\nΖΕΥΣΤι λέγεις, ὦ Μῶμε; καταφρονεῖν; οὐχ ὁρᾷς\nὅσοι ἀκούουσι καὶ ὡς συμπεπεισμένοι εἰσὶν ἤδη\n\n\n\nκαθ᾿ ἡμῶν καὶ ἀπάγει αὐτοὺς ἀναδησάμενος τῶν\nὤτων ὁ Δᾶμις;\nΜΩΜΟΣἈλλὰ συ, ὦ Ζεῦ, ὁπόταν θελήσῃς, σειρὴν\nχρυσείην καθεὶς ἅπαντας αὐτοὺς\nαὐτῇ κεν γαίῃ ἐρύσαις αὐτῇ τε θαλάσσῃ.\nΤΙΜΟΚΛΗΣ46 Εἰπέ μοι, ὦ κατάρατε, πέπλευκας ἤδη ποτέ;\nΔΑΜΙΣΚαὶ πολλάκις, ὦ Τιμόκλεις.\nΤΙΜΟΚΛΗΣΟὔκουν ἔφερε μὲν ὑμᾶς τότε ἢ ἄνεμος ἐμπίπτων\nτῇ ὀθόνῃ καὶ ἐμπιπλὰς τὰ ἀκάτια ἢ οἴ ἐρεττοντες,\nἐκυβέρνα δὲ εἷς τις ἐφεστὼς καὶ ἔσωζε τὴν ναῦν;\nΛΑΜΙΣΚαὶ μάλα.\nΤΙΜΟΚΛΗΣΕἶτα ἡ ναῦς μὲν οὐκ ἂν ἔπλει μὴ κυβερνωμένη,\nτὸ δὲ ὅλον τοῦτο ἀκυβέρνητον οἴει καὶ ἀνηγεμόνευτον\nφέρεσθαι;\nΖΕΥΣΕὖ γε, συνετῶς ὁ Τιμοκλῆς ταῦτα καὶ ἰσχυρῷ\nτῷ παραδείγματι.\nΔΑΜΙΣ47 Ἀλλ᾿, ὦ θεοφιλέστατε Τιμόκλεις, τὸν μὸν\nκυβερνήτην ἐκεῖνον εἶδες ἂν ἀεὶ τὰ συμφέροντα\nἐπινοοῦντα καὶ πρὸ τοῦ καιροῦ παρασκευαζομενον\nκαὶ προστάττοντα τοῖς ναύταις, ἀλυσιτελὲς δὲ\n\n\n\nοὐδὲ ἄλογον οὐδέν τι εἶχεν ἡ ναῦς ὃ μὴ χρήσιμον\nπάντως καὶ ἀναγκαῖον ἦν πρὸς τὴν ναυτιλίαν\nαὐτοῖς· ὁ δὲ σὸς οὗτος κυβερνήτης, ὃν τῇ\nμεγάλη ταύτῃ νηῒ ἐφεστάναι ἀξιοῖς, καὶ οἱ συνναῦται\nαὐτοῦ οὐδὲν εὐλόγως οὐδὲ κατὰ τὴν ἀξίαν\nδιατάττουσιν, ἀλλ᾿ ὁ μὲν πρότονος, εἰ τύχοι, ἐς\nτὴν πρύμναν ἀποτέταται, οἱ πόδες δ᾿ ἐς τὴν\nπρῷραν ἀμφότεροι· καὶ χρυσαῖ μὲν αἱ ἄγκυραι\nἐνίοτε, ὁ χηνίσκος δὲ μολυβδοῦς, καὶ τὰ μὲν\nὕφαλα κατάγραφα, τὰ δὲ ἔξαλα τῆς νεὼς ἄμορφα.\n48 καὶ αὐτῶν δὲ τῶν ναυτῶν ἴδοις ἂν τὸν μὲν ἀργὸν\nκαὶ ἄτεχνον καὶ ἄτολμον πρὸς τὰ ἔργα διμοιρίτην\nἢ τριμοιρίτην, τὸν δὲ κατακολυμβῆσαί τε ἄοκνον\nκαὶ ἐπὶ τὴν περαίαν ἀναπηδῆσαι ῥᾴδιον καὶ εἰδότα\nτῶν χρησίμων ἕκαστα μόνον, τοῦτον ἀντλεῖν\nπροστεταγμένον· τὰ δὲ αὐτὰ καὶ ἐν τοῖς ἐπιβάταις,\nμαστιγίαν μέν τινα ἐν προεδρίᾳ παρὰ\nτὸν κυβερνήτην καθήμενον καὶ θεραπευόμενον,\nκαὶ ἄλλον κίναιδον ἢ πατραλοίαν ἢ ἱερόσυλον\nὑπερτιμώμενον καὶ τὰ ἄκρα τῆς νεὼς κατειληφότα,\nχαρίεντας δὲ πολλοὺς ἐν μυχῷ τοῦ σκάφους\nστενοχωρουμένους καὶ ὑπὸ τῶν πρὸς ἀλήθειαν\nχειρόνων πατουμένους· ἐννόησον γοῦν ὅπως\nμὲν Σωκράτης καὶ Ἀριστείδης ἔπλευσαν καὶ Φωκίων,\nοὐδὲ τὰ ἄλφιτα διαρκῇ ἔχοντες οὐδὲ ἀποτεῖναι\nτοὺς πόδας δυνάμενοι ἐπὶ γυμνῶν τῶν\nσανίδων παρὰ τὸν ἄντλον, ἐν ὅσοις δὲ ἀγαθοῖς\nΚαλλίας καὶ Μειδίας καὶ Σαρδανάπαλλος, ὑπερτρυφῶντες\nκαὶ τῶν ὑφ᾿ αὑτοῖς καταπτύοντες.\n49 Τοιαῦτα ἐν τῇ νηΐ σου γίνεται, ὦ σοφώτατε\n\n\n\n\nΤιμοκλεις· διὰ τοῦτο αἱ ναυαγίαι μυρίαι. εἰ δέ τις\nκυβερνήτης ἐφεστὼς ἑώρα καὶ διέταττεν ἕκαστα,\nπρῶτον μὲν οὐκ ἂν ἠγνόησεν οἵτινες οἱ χρηστοὶ\nκαὶ οἵτινες οἱ φαῦλοι τῶν ἐμπλεόντων, ἔπειτα\nἑκάστῳ κατὰ τὴν ξίαν τὰ προσήκοντά ἀπένειμεν\nἄν, χώραν τε τὴν ἀμείνω τοῖς ἀμείνοσι παῤ\nαὑτὸν ἄνω, τὴν κάτω δὲ τοῖς χείροσι, καὶ συσσίτους\nἔστιν οὓς καὶ συμβούλους ἐποιήσατʼ ἄν, καὶ\nτῶν ναυτῶν ὁ μὲν πρόθυμος ἢ πρῴρας ἐπιμελητὴς\nἀπεδέδεικτ᾿ ἂν ἢ τοίχου ἄρχων ἢ πάντως πρὸ τῶν\nἄλλων, ὁ δὲ ὀκνηρὸς καὶ ῥᾴθυμος ἐπαίετ᾿ ἂν τῷ\nκαλωδίῳ πεντάκις τῆς ἡμέρας εἰς τὴν κεφαλήν.\nὥστε σοι, ὦ θαυμάσιε, τὸ τῆς νεὼς τοῦτο παράδειγμα\nκινδονεύει περιτετράφθαι κακοῦ τοῦ κυβερνήτου\nτετυχηκός.\nΜΩΜΟΣ50 Ταυτὶ μὲν ἤδη κατὰ ῥοῦν προχωρεῖ τῷ Δάμιδι\nκαὶ πλησίστιος ἐπὶ τὴν νίκην φερεται.\nΖΕΥΣὈρθῶς, ὦ Μῶμε. εἰκάζεις. ὁ δ᾿ οὐδὲν ἰσχυρὸν ὁ\nΤιμοκλῆς ἐπινοεῖ, ἀλλὰ τὰ κοινὰ ταῦτα καὶ καθ᾿\nἡμέραν ἄλλα ἐπ᾿ ἄλλοις εὐπερίτρεπτα πάντα\nἐπαντλεῖ.\nΤΙΜΟΚΛΗΣ51 Οὐκοῦν ἐπει τῆς νεὼς τὸ παράδειγμα οὐ πάνυ\nσοι ἰσχυρὸν ἔδοξεν εἶναι, ἄκουσον ἤδη τὴν ἱεράν,\nφασίν, ἄγκυραν καὶ ἢν οὐδεμιᾷ μηχανῇ\nἀπορρήξεις.\nΖΕΥΣΤί ποτε ἄρα καὶ ἐρεῖ;\nΤΙΜΟΚΛΗΣἼδοις γὰρ εἰ ἀκόλουθα ταῦτα συλλογίζομαι, καὶ\nεἴ πη αὐτὰ δυνατόν σοι περιτρέψαι. εἰ γὰρ εἰσὶ\nβωμοί, εἰσὶ καὶ θεοί· ἀλλὰ μὴν εἰσὶ βωμοί, εἰσὶν\nἄρα καὶ θεοί. τί πρὸς ταῦτα φής;\nΔΑΜΙΣἪν πρότερον γελάσω ἐς κόρον, ἀποκρινοῦμαί\nσοι.\nΤΙΜΟΚΛΗΣἈλλὰ ἔοικας οὐδὲ παύσεσθαι γελῶν· εἰπὲ δὲ\nὅμως ὅπη σοι γελοῖον ἔδοξε τὸ εἰρημένον εἶναι.\nΔΑΜΙΣὍτι οὐκ αἰσθάνῃ ἀπὸ λεπτῆς κρόκης ἐξαψάμενός\nσου τὴν ἄγκυραν, καὶ ταῦτα ἱερὰν οὖσαν·\nτὸ γὰρ εἶναι θεοὺς τῷ βωμοὺς εἶναι συνδήσας\nἰσχυρὸν οἴει ποιήσασθαι ἀπ᾿ αὐτῶν τὸν ὅρμον.\nὤστε ἐπεὶ μηδὲν ἄλλο τούτου φὴς ἔχειν εἰπεῖν\nἱερώτερον, ἀπίωμεν ἤδη.\nΤΙΜΟΚΛΗΣ52 Ὁμολογεῖς τοίνυν ἡττῆσθαι προαπιων;\nΔΑΜΙΣΝαί, ὦ Τιμόκλεις. σὺ γὰρ ὥσπερ οἱ ὑπό τινων\nβιαζόμενοι ἐπὶ τοὺς βωμοὺς ἡμῖν καταπέφευγας.\nὥστε, νὴ τὴν ἄγκυραν τὴν ἱεράν, ἐθέλω σπείσασθαι\nἤδη πρὸς σὲ ἐπ᾿ αὐτῶν γε. τῶν βωμῶν, ὡς\nμηκέτι περὶ τούτων ἐρίζοιμεν.\nΤΙΜΟΚΛΗΣΕἰρωνεύῃ ταῦτα πρὸς ἐμέ, τυμβωρύχε καὶ μιαρὲ\nκαὶ κατάπτυστε καὶ μαστιγία καὶ κάθαρμα; οὐ\nγὰρ ἴσμεν οὗτινος μὲν πατρὸς εἶ, πῶς δὲ ἡ μήτηρ\n\n\nσου ἐπορνεύετο, καὶ ὡς τὸν ἀδελφὸν ἀπέπνιξας\nκαὶ μοιχεύεις καὶ τὰ μειράκια διαφθείρεις, λιχνότατε\nκαὶ ἀναισχυντότατε; μὴ φεῦγε δ᾿ οὖν, ἕως\nκαὶ πληγὰς παῤ ἐμοῦ λαβὼν ἀπέλθῃς· ἤδη γάρ\nσε τουτῳὶ τῷ ὀστράκῳ ἀποσφάξω παμμίαρον ὄντα.\nΖΕΥΣ53 Ὁ μὲν γελῶν, ὦ θεοί, ἄπεισιν, ὁ δ᾿ ἀκολουθεῖ\nλοιδορούμενος οὐ φέρων κατατρυφῶντα τὸν Δᾶμιν,\nκαὶ ἔοικε πατάξειν αὐτὸν τῷ κεράμῳ ἐς τὴν κεφαλήν.\nἡμεῖς δὲ τί ποιῶμεν ἐπὶ τούτοις;\nΕΡΜΗΣὈρθῶς ἐκεῖνό μοι ὁ κωμικὸς εἰρηκέναι δοκεῖ,\nοὐδὲν πέπονθας δεινόν, ἂν μὴ προσποιῇ.\nτί γὰρ καὶ ὑπέρμεγα κακόν, εἰ ὀλίγοι ἄνθρωποι\nπεπεισμένοι ταῦτα ἀπίασι; πολλῷ γὰρ οἱ τἀναντία\nγιγνώσκοντες πλείους, Ἑλλήνων ὁ πολὺς λεὼς\nβάρβαροί τε ἅπαντες.\nΖΕΥΣἈλλά, ὦ Ἑρμῆ. τὸ τοῦ Δαρείου πάνυ καλῶς\nἔχον ἐστίν, ὃ εἶπεν ἐπὶ τοῦ Ζωπύρου· ὥστε καὶ\nαὐτὸς ἐβουλόμην ἂν ἕνα τοῦτον ἔχειν τὸν Δᾶμιν\nσύμμαχον ἢ μυρίας μοι Βαβυλῶνας ὑπάρχειν.\n","locs":[{"loc":"urn:cts:greekLit:tlg0062.tlg018:1","start":0,"length":717},{"loc":"urn:cts:greekLit:tlg0062.tlg018:2","start":717,"length":809},{"loc":"urn:cts:greekLit:tlg0062.tlg018:3","start":1526,"length":518},{"loc":"urn:cts:greekLit:tlg0062.tlg018:4","start":2044,"length":750},{"loc":"urn:cts:greekLit:tlg0062.tlg018:5","start":2794,"length":746},{"loc":"urn:cts:greekLit:tlg0062.tlg018:6","start":3540,"length":1206},{"loc":"urn:cts:greekLit:tlg0062.tlg018:7","start":4746,"length":863},{"loc":"urn:cts:greekLit:tlg0062.tlg018:8","start":5609,"length":646},{"loc":"urn:cts:greekLit:tlg0062.tlg018:9","start":6255,"length":389},{"loc":"urn:cts:greekLit:tlg0062.tlg018:10","start":6644,"length":651},{"loc":"urn:cts:greekLit:tlg0062.tlg018:11","start":7295,"length":895},{"loc":"urn:cts:greekLit:tlg0062.tlg018:12","start":8190,"length":483},{"loc":"urn:cts:greekLit:tlg0062.tlg018:13","start":8673,"length":494},{"loc":"urn:cts:greekLit:tlg0062.tlg018:14","start":9167,"length":1409},{"loc":"urn:cts:greekLit:tlg0062.tlg018:15","start":10576,"length":1257},{"loc":"urn:cts:greekLit:tlg0062.tlg018:16","start":11833,"length":804},{"loc":"urn:cts:greekLit:tlg0062.tlg018:17","start":12637,"length":1009},{"loc":"urn:cts:greekLit:tlg0062.tlg018:18","start":13646,"length":954},{"loc":"urn:cts:greekLit:tlg0062.tlg018:19","start":14600,"length":992},{"loc":"urn:cts:greekLit:tlg0062.tlg018:20","start":15592,"length":1660},{"loc":"urn:cts:greekLit:tlg0062.tlg018:22","start":17252,"length":693},{"loc":"urn:cts:greekLit:tlg0062.tlg018:23","start":17945,"length":322},{"loc":"urn:cts:greekLit:tlg0062.tlg018:24","start":18267,"length":481},{"loc":"urn:cts:greekLit:tlg0062.tlg018:25","start":18748,"length":1010},{"loc":"urn:cts:greekLit:tlg0062.tlg018:26","start":19758,"length":986},{"loc":"urn:cts:greekLit:tlg0062.tlg018:27","start":20744,"length":937},{"loc":"urn:cts:greekLit:tlg0062.tlg018:28","start":21681,"length":356},{"loc":"urn:cts:greekLit:tlg0062.tlg018:29","start":22037,"length":144},{"loc":"urn:cts:greekLit:tlg0062.tlg018:30","start":22181,"length":1718},{"loc":"urn:cts:greekLit:tlg0062.tlg018:31","start":23899,"length":830},{"loc":"urn:cts:greekLit:tlg0062.tlg018:32","start":24729,"length":1402},{"loc":"urn:cts:greekLit:tlg0062.tlg018:33","start":26131,"length":1039},{"loc":"urn:cts:greekLit:tlg0062.tlg018:34","start":27170,"length":481},{"loc":"urn:cts:greekLit:tlg0062.tlg018:35","start":27651,"length":584},{"loc":"urn:cts:greekLit:tlg0062.tlg018:36","start":28235,"length":533},{"loc":"urn:cts:greekLit:tlg0062.tlg018:37","start":28768,"length":538},{"loc":"urn:cts:greekLit:tlg0062.tlg018:38","start":29306,"length":1095},{"loc":"urn:cts:greekLit:tlg0062.tlg018:39","start":30401,"length":563},{"loc":"urn:cts:greekLit:tlg0062.tlg018:40","start":30964,"length":1120},{"loc":"urn:cts:greekLit:tlg0062.tlg018:41","start":32084,"length":1112},{"loc":"urn:cts:greekLit:tlg0062.tlg018:42","start":33196,"length":879},{"loc":"urn:cts:greekLit:tlg0062.tlg018:43","start":34075,"length":982},{"loc":"urn:cts:greekLit:tlg0062.tlg018:44","start":35057,"length":654},{"loc":"urn:cts:greekLit:tlg0062.tlg018:45","start":35711,"length":818},{"loc":"urn:cts:greekLit:tlg0062.tlg018:46","start":36529,"length":429},{"loc":"urn:cts:greekLit:tlg0062.tlg018:47","start":36958,"length":638},{"loc":"urn:cts:greekLit:tlg0062.tlg018:48","start":37596,"length":844},{"loc":"urn:cts:greekLit:tlg0062.tlg018:49","start":38440,"length":710},{"loc":"urn:cts:greekLit:tlg0062.tlg018:50","start":39150,"length":238},{"loc":"urn:cts:greekLit:tlg0062.tlg018:51","start":39388,"length":758},{"loc":"urn:cts:greekLit:tlg0062.tlg018:52","start":40146,"length":636},{"loc":"urn:cts:greekLit:tlg0062.tlg018:53","start":40782,"length":607}]}
{"id":"urn:cts:greekLit:tlg0062.tlg018.perseus-grc2","text":"Ἑρμῆς\nὨ Ζεῦ, τι σύννους κατὰ μόνας σαυτῷ λαλεῖς,\nὠχρὸς περιπατῶν, φιλοσόφου τὸ χρῶμʼ ἔχων;\nἐμοὶ προσανάθου, λαβέ με σύμβουλον πόνων,\nμὴ καταφρονήσῃς οἰκέτου φλυαρίας.\nἈθήνη\nναὶ πάτερ ἡμέτερε, Κρονίδη, ὕπατε κρειόντων,\nγουνοῦμαί σε θεὰ γλαυκῶπις, τριτογένεια,\nἐξαύδα, μὴ κεῦθε νόῳ, ἵνα εἴδομεν ἤδη,\nτίς μῆτις δάκνει σε κατὰ φρένα καὶ κατὰ θυμόν,\nἢ τί βαρὺ στενάχεις ὦχρός τέ σε εἷλε παρειάς;\nΖεύς\nοὐκ ἔστιν οὐδὲν δεινὸν ὧδʼ εἰπεῖν ἔπος,\nοὐδὲ πάθος οὐδὲ συμφορὰ τραγῳδική,\nἣν οὐκ ἰαμβείοις ὑπερπαίω δέκα.˘\nἈθήνη\nἌπολλον, οἵοις φροιμίοις ἄρχῃ λόγου;\nΖεύς\nὦ παγκάκιστα χθόνια γῆς παιδεύματα,\nσὺ τʼ, ὦ Προμηθεῦ, οἷὰ μʼ εἴργασαι κακὰ\nἈθήνη\nτί δʼ ἐστί; πρὸς χορὸν γὰρ οἰκείων ἐρεῖς.\nΖεύς\nὦ μεγαλοσμαράγου στεροπᾶς ῥοίζημα, τί ῥέξεις;\nἭρα Κοίμισον ὀργάν, εἰ μὴ κωμῳδίαν, ὦ Ζεῦ, δυνάμεθα ὑποκρίνεσθαι μηδὲ ῥαψῳδεῖν ὥσπερ οὗτοι μηδὲ τὸν Εὐριπίδην ὅλον καταπεπώκαμεν, ὥστε σοι ὑποτραγῳδεῖν.\nἭραἀγνοεῖν ἡμᾶς νομίζεις τὴν αἰτίαν τῆς λύπης ἥτις ἐστί σοι;\nΖεύς οὐκ οἶσθʼ, ἐπεί τοι κἂν ἐκώκυες μέγα.\nἭρα οἶδα τὸ κεφάλαιον αὐτὸ ὧν πάσχεις ὅτι ἐρωτικόν ἐστιν οὐ μὴν κωκύω γε ὑπὸ ἔθους, ἤδη πολλάκις ὑβρισθεῖσα ὑπὸ σοῦ τὰ τοιαῦτα. εἰκὸς γοῦν ἤτοι Δανάην τινὰ ἢ Σεμέλην ἢ Εὐρώπην αὖθις εὑρόντα σε ἀνιᾶσθαι ὑπό τοῦ ἔρωτος, εἶτα βουλεύεσθαι ταῦρον ἢ σάτυρον ἢ χρυσὸν γενόμενον ῥυῆναι διά τοῦ ὀρόφου εἰς τὸν κόλπον τῆς ἀγαπωμένης· τὰ σημεῖα γὰρ ταῦτα, οἱ στεναγμοὶ καὶ τὰ δάκρυα καὶ τὸ ὠχρὸν εἶναι, οὐκ ἄλλου του ἢ ἔρωτός ἐστιν.\nΖεύς ὦ μακαρία, ἥτις ἐν ἔρωτι καὶ ταῖς τοιαύταις παιδιαῖς οἴει τὰ πράγματα ἡμῖν εἶναι.\nἭρα ἀλλὰ τί ἄλλο, εἰ μὴ τοῦτο, ἀνιᾷ σε Δία ὄντα;\nΖεύς ἐν ἐσχάτοις, ὦ Ἥρα, τὰ θεῶν πράγματα, καὶ τοῦτο δὴ τὸ τοῦ λόγου, ἐπὶ ξυροῦ ἕστηκεν εἴτε χρὴ τιμᾶσθαι ἡμᾶς ἔτι καὶ τὰ γέρα ἔχειν τἀν τῇ γῇ εἴτε καὶ ἠμελῆσθαι παντάπασι καὶ τὸ μηδὲν εἶναι δοκεῖν.\nἭρα μῶν ἢ γίγαντάς τινας αὖθις ἡ γῆ ἔφυσεν, ἢ οἱ Τιτᾶνες διαρρήξαντες τὰ δεσμὰ καὶ τῆς φρουρᾶς ἐπικρατήσαντες αὖθις ἡμῖν ἐναντία αἴρονται τὰ ὅπλα;\nΖεύς θάρσει, τὰ νέρθεν ἀσφαλῶς ἔχει θεοῖς.\nἭρα τί οὖν ἄλλο δεινὸν ἂν γένοιτο; οὐχ ὁρῶ γάρ, ὅτε μὴ τὰ τοιαῦτα παραλυποῖ, ἐφʼ ὅτῳ Πῶλος ἢ Ἀριστόδημος ἀντὶ Διὸς ἡμῖν ἀναπέφηνας.\nΖεύς Τιμοκλῆς, ὦ Ἥρα, ὁ Στωϊκὸς καὶ Δᾶμις ὁ Ἐπικούρειος χθές, οὐκ οἶδα ὅθεν σφίσιν ἀρξαμένου τοῦ λόγου, προνοίας πέρι διελεγέσθην παρόντων μάλα συχνῶν καὶ δοκίμων ἀνθρώπων, ὅπερ μάλιστα ἠνίασέ με· καὶ ὁ μὲν Δᾶμις οὐδʼ εἶναι θεοὺς ἔφασκεν, οὐχ ὅπως τὰ γινόμενα ἐπισκοπεῖν ἢ διατάττειν, ὁ Τιμοκλῆς δὲ ὁ βέλτιστος ἐπειρᾶτο συναγωνίζεσθαι ἡμῖν εἶτα ὄχλου πολλοῦ ἐπιρρυέντος οὐδὲν πέρας ἐγένετο τῆς συνουσίας· διελύθησαν γὰρ εἰσαῦθις ἐπισκέψεσθαι τὰ λοιπὰ συνθέμενοι, καὶ νῦν μετέωροι πάντες εἰσίν, ὁπότερος κρατήσει καὶ ἀληθέστερα δόξει λέγειν. ὁρᾶτε τὸν κίνδυνον, ὡς ἐν στενῷ παντάπασι τὰ ἡμέτερα, ἐν ἑνὶ ἀνδρὶ κινδυνευόμενα; καὶ δυοῖν θάτερον ἢ παρεῶσθαι ἀνάγκη, ὀνόματα μόνον εἶναι δόξαντας, ἢ τιμᾶσθαι ὥσπερ πρὸ τοῦ, ἢν ὁ Τιμοκλῆς ὑπέρσχῃ λέγων.\nἭρα δεινὰ ταῦτα ὡς ἀληθῶς, καὶ οὐ μάτην, ὦ Ζεῦ, ἐπετραγῴδεις αὐτοῖς.\nΖεύς σὺ δὲ ᾤου Δανάης τινὸς ἢ Ἀντιόπης εἶναι μοι λόγον ἐν ταράχῳ τοσούτῳ. τί δʼ οὖν, ὦ Ἑρμῆ καὶ Ἥρα καὶ Ἀθηνᾶ, πράττοιμεν ἄν; συνευρίσκετε γὰρ καὶ αὐτοὶ τὸ μέρος.\nἙρμῆς ἐγὼ μὲν ἐπὶ τὸ κοινόν φημι δεῖν τὴν σκέψιν ἐπανενεγκεῖν ἐκκλησίαν συναγαγόντα.\nἭρα κἀμοὶ ταὐτὰ συνδοκεῖ ἅπερ καὶ τούτῳ.\nἈθήνη ἀλλʼ ἐμοὶ τἀναντία δοκεῖ, ὦ πάτερ, μὴ συνταράττειν τὸν οὐρανὸν μηδὲ δῆλον εἶναι θορυβούμενον τῷ πράγματι, πράττειν δὲ ἰδίᾳ ταῦτα ἐξ ὧν κρατήσει μὲν ὁ Τιμοκλῆς λέγων, ὁ Δᾶμις δὲ καταγελασθεὶς ἄπεισιν ἐκ τῆς συνουσίας.\nἙρμῆς ἀλλʼ οὔτε ἀγνοήσεται ταῦτα, ὦ Ζεῦ, ἐν φανερῷ ἐσομένης τῆς ἔριδος τοῖς φιλοσόφοις, καὶ δόξεις τυραννικὸς εἶναι μὴ κοινούμενος περὶ τῶν οὕτω μεγάλων καὶ κοινῶν ἅπασιν.\nΖεύς οὐκοῦν ἤδη κήρυττε καὶ παρέστωσαν ἅπαντες· ὀρθῶς γὰρ λέγεις.\nἙρμῆς ἰδοὺ δὴ εἰς ἐκκλησίαν συνέλθετε οἱ θεοί· μη μέλλετε, συνέλθετε πάντες, ἥκετε, περὶ μεγάλων ἐκκλησιάσομεν.\nΖεύς οὕτω ψιλά, ὦ Ἑρμῆ, καὶ ἁπλοϊκὰ καὶ πεζὰ κηρύττεις, καὶ ταῦτα ἐπὶ τοῖς μεγίστοις συγκαλῶν;\nἙρμῆς ἀλλὰ πῶς γάρ, ὦ Ζεῦ, ἀξιοῖς;\nΖεύς ὅπως ἀξιῶ; ἀποσέμνυνε, φημί, τὸ κήρυγμα μέτροις τισὶ καὶ μεγαλοφωνίᾳ ποιητικῇ, ὡς μᾶλλον συνέλθοιεν.\nἙρμῆς . ναί. ἀλλʼ ἐποποιῶν, ὦ Ζεῦ, καὶ ῥαψῳδῶν τὰ τοιαῦτα, ἐγὼ δὲ ἥκιστα ποιητικός εἰμι· ὥστε διαφθερῶ τὸ κήρυγμα ἢ ὑπέρμετρα ἢ ἐνδεᾶ συνείρων, καὶ γέλως ἔσται παρʼ αὐτοῖς ἐπὶ τῇ ἀμουσίᾳ τῶν ἐπῶν ὁρῶ γοῦν καὶ τὸν Ἀπόλλω γελώμενον ἐπʼ ἐνίοις τῶν χρησμῶν, καίτοι ἐπικρυπτούσης τὰ πολλὰ τῆς ἀσαφείας, ὡς μὴ πάνυ σχολὴν ἄγειν τοὺς ἀκούοντας ἐξετάζειν τὰ μέτρα.\nΖεύς οὐκοῦν, ὦ Ἑρμῆ, τῶν Ὁμήρου ἐπῶν ἐγκαταμίγνυε τὰ πολλὰ τῷ κηρύγματι, οἷς ἐκεῖνος ἡμᾶς συνεκάλει· μεμνῆσθαι δέ σε εἰκός.\nἙρμῆς οὐ πάνυ μὲν οὕτω σαφῶς καὶ προχείρως· πειράσομαι δὲ ὅμως.\nμήτε τις οὖν θήλεια θεὸς . μήτε τις ἄρσην,\nμηδʼ αὖ τῶν ποταμῶν μενέτω νόσφʼ Ὠκεανοῖο\nμηδέ τε νυμφάων, ἀλλʼ ἐς Διὸς ἔλθετε πάντες\nεἰς ἀγορήν, ὅσσοι τε κλυτὰς δαίνυσθʼ ἑκατόμβας,\nὅσσοι τʼ αὖ μέσατοι ἢ ὕστατοι ἢ μάλα πάγχυ\nνώνυμνοι βωμοῖσι παρʼ ἀκνίσοισι κάθησθε.\nΖεύς εὖ γε, ὦ Ἑρμῆ, ἄριστα κεκήρυκταί σοι, καὶ συνίασι γὰρ ἤδη· ὥστε παραλαμβάνων κάθιζε αὐτοὺς κατὰ τὴν ἀξίαν ἕκαστον, ὡς ἂν ὕλης ἢ τέχνης ἔχῃ, ἐν προεδρίᾳ μὲν τοὺς χρυσοῦς, εἶτα ἐπὶ τούτοις τοὺς ἀργυροῦς, εἶτα ἑξῆς ὁπόσοι ἐλεφάντινοι, εἶτα τοὺς χαλκοῦς ἢ λιθίνους, καὶ ἐν αὐτοῖς τούτοις οἱ Φειδίου μὲν ἢ Ἀλκαμένους ἢ Μύρωνος ἢ Εὐφράνορος ἢ τῶν ὁμοίων τεχνιτῶν ποοτετιμήσθων, οἱ συρφετώδεις δὲ οὗτοι καὶ ἄτεχνοι πόρρω που συνωσθέντες σιωπῇ ἀναπληρούντων μόνον τὴν ἐκκλησίαν.\nἙρμῆς ἔσται ταῦτα καὶ καθεδοῦνται ὡς προσήκει. ἀλλʼ ἐκεῖνο οὐ χεῖρον εἰδέναι, ἤν τις αὐτῶν χρυσοῦς μὲν ᾖ καὶ πολυτάλαντος τὴν ὁλκήν, οὐκ ἀκριβὴς δὲ τὴν ἐργασίαν, ἀλλὰ κομιδῇ ἰδιωτικὸς καὶ ἀσύμμετρος, πρὸ τῶν χαλκῶν τῶν Μύρωνος καὶ Πολυκλείτου καὶ τῶν Φειδίου καὶ Ἀλκαμένους λιθίνων καθεδεῖται ἢ προτιμοτέραν χρὴ νομίζειν εἶναι τὴν τέχνην;\nΖεύς ἐχρῆν μὲν οὕτως, ἀλλʼ ὁ χρυσὸς ὅμως προτιμητέος.\nἙρμῆς μανθάνω· πλουτίνδην κελεύεις ἀλλὰ μὴ ἀριστίνδην καθίζειν, καὶ ἀπὸ τιμημάτων ἥκετʼ οὖν εἰς τὴν προεδρίαν ὑμεῖς οἱ χρυσοῖ.\nἙρμῆςἐοίκασι δʼ οὖν, ὦ Ζεῦ, οἱ βαρβαρικοὶ προεδρεύσειν μόνοι· ὡς τούς γε Ἕλληνας ὁρᾷς ὁποῖοί εἰσι, χαρίεντες μὲν καὶ εὐπρόσωποι καὶ κατὰ τέχνην ἐσχηματισμένοι, λίθινοι δὲ ἢ χαλκοῖ ὅμως ἅπαντες ἢ οἵ γε πολυτελέστατοι αὐτῶν ἐλεφάντινοι ὀλίγον ὅσον τοῦ χρυσοῦ ἐπιστίλβον ἔχοντες, ὡς ἐπικεχράνθαι καὶ ἐπηυγάσθαι μόνον, τὰ δὲ ἔνδον ὑπόξυλοι καὶ οὗτοι, μυῶν ἀγέλας ὅλας ἐμπολιτευομένας σκέποντες· ἡ Βενδῖς δὲ αὕτη καὶ ὁ Ἄνουβις ἐκεινοσὶ καὶ παρʼ αὐτὸν ὁ Ἄττις καὶ ὁ Μίθρης καὶ ὁ Μὴν ὁλόχρυσοι καὶ βαρεῖς καὶ πολυτίμητοι ὡς ἀληθῶς.\nΠοσειδῶν καὶ ποῦ τοῦτο, ὦ Ἑρμῆ, δίκαιον, τὸν κυνοπρόσωπον τοῦτον προκαθίζειν μου τὸν Αἰγύπτιον, καὶ ταῦτα Ποσειδῶνος ὄντος;\nἙρμῆς ναί, ἀλλὰ σὲ μέν, ὦ ἐννοσίγαιε, χαλκοῦν ὁ Λύσιππος καὶ πτωχὸν ἐποίησεν, οὐκ ἐχόντων τότε Κορινθίων χρυσόν· οὗτος δὲ ὅλοις μετάλλοις πλουσιώτερός ἐστιν. ἀνέχεσθαι οὖν χρὴ παρεωσμένον, καὶ μὴ ἀγανακτεῖν εἴ τις ῥῖνα τηλικαύτην χρυσῆν ἔχων προτετίμησεταί σου.\nἈφροδίτη οὐκοῦν, ὦ Ἑρμῆ, κἀμὲ λαβὼν ἐν τοῖς προέδροις που κάθιζε· χρυσῆ γάρ εἰμι.\nἙρμῆς οὐχ ὅσα γε, ὦ Ἀφροδίτη, κἀμὲ ὁρᾶν, ἀλλʼ εἰ μὴ πάνυ λημῶ, λίθου τοῦ λευκοῦ, Πεντέληθεν, οἶμαι, λιθοτομηθεῖσα, εἶτα δόξαν οὕτω Πραξιτέλει Ἀφροδίτη γενομένη Κνιδίοις παρεδόθης.\nἈφροδίτη καὶ μὴν ἀξιόπιστόν σοι μάρτυρα τὸν Ὅμηρον παρέξομαι ἄνω καὶ κάτω τῶν ῥαψῳδιῶν χρυσῆν με τὴν Ἀφροδίτην εἶναι λέγοντα.\nἙρμῆς καὶ γὰρ τὸν Ἀπόλλω ὁ αὐτὸς πολύχρυσον εἶναι ἔφη καὶ πλούσιον· ἀλλὰ νῦν ὄψει κἀκεῖνον ἐν τοῖς ζευγίταις που καθήμενον, ἀπεστεφανωμένον τε ὑπὸ τῶν λῃστῶν καὶ τοὺς κόλλοπας τῆς κιθάρας περισεσυλημένον. ὥστε ἀγάπα καὶ σὺ μὴ πάνυ ἐν τῷ θητικῷ ἐκκλησιάζουσα.\nΚολοσσόςἐμοὶ δὲ τίς ἂν ἐρίσαι τολμήσειεν Ἡλιῳ τε ὄντι καὶ τηλικούτῳ τὸ μέγεθος; εἰ γοῦν μὴ ὑπερφυᾶ μηδὲ ὑπέρμετρον οἱ Ῥόδιοι κατασκευάσασθαί με ἠξίωσαν, ἀπὸ τοῦ ἴσου τελέσματος ἑκκαίδεκα χρυσοῦς θεοὺς ἐπεποίηντο ἂν ὥστε ἀνάλογον πολυτελέστερος ἂν νομιζοίμην. καὶ πρόσεστιν ἡ τέχνη καὶ τῆς ἐργασίας τὸ ἀκριβὲς ἐν μεγέθει τοσούτῳ.\nἙρμῆς τί, ὦ Ζεῦ, χρὴ ποιεῖν; δύσκριτον γὰρ ἐμοὶ γοῦν τοῦτο· εἰ μὲν γὰρ ἐς τὴν ὕλην ἀποβλέποιμι, χαλκοῦς ἐστιν, εἰ δὲ λογιζοίμην ἀφʼ ὁπόσων ταλάντων κεχάλκευται;, ὑπὲρ τοὺς πεντακοσιομεδίμνους ἂν εἴη.\nΖεύς τί γὰρ ἔδει παρεῖναι καὶ τοῦτον ἐλέγξοντα τὴν τῶν ἄλλων μικρότητα καὶ ἐνοχλήσοντα τῇ καθέδρᾳ; πλὴν ἀλλʼ, ὦ Ῥοδίων ἄριστε, εἰ καὶ ὅτι μάλιστα προτιμητέος εἶ τῶν χρυσῶν, πῶς ἂν καὶ προεδρεύοις, εἰ μὴ δεήσει ἀναστῆναι πάντας ὡς μόνος καθέζοιο, τὴν Πνύκα ὅλην θατέρᾳ τῶν πυγῶν ἐπιλαβών; ὥστε ἄμεινον ποιήσεις ὀρθοστάδην ἐκκλησιάζων, ἐπικεκυφὼς τῷ συνεδρίῳ.\nἙρμῆς ἰδοὺ πάλιν ἄλλο δύσλυτον καὶ τοῦτο· χαλκῶ μὲν γὰρ ἀμφοτέρω ἐστὸν καὶ τέχνης τῆς αὐτῆς, Λυσίππου ἑκάτερον τὸ ἔργον, καὶ τὸ μέγιστον, ὁμοτίμω τὰ ἐς γένος, ἅτε δὴ Διὸς παῖδε, ὁ Διόνυσος οὑτοσὶ καὶ Ἡρακλῆς. πότερος οὖν αὐτῶν προκαθίξει; φιλονεικοῦσι γάρ, ὡς ὁρᾷς.\nΖεύς διατρίβομεν, ὦ Ἑρμῆ, πάλαι δέον ἐκκλησιάζειν ὥστε νῦν μὲν ἀναμὶξ καθιζόντων, ἔνθʼ ἂν ἕκαστος ἐθέλῃ, εἰσαῦθις δὲ ἀποδοθήσεται περὶ τούτων ἐκκλησία, κἀγὼ εἴσομαι τότε ἥντινα χρὴ ποιήσασθαι τὴν τάξιν ἐπʼ αὐτοῖς.\nἙρμῆς ἀλλʼ, Ἡράκλεις, ὡς θορυβοῦσι τὰ κοινὰ καὶ τὰ καθʼ ἡμέραν ταῦτα βοῶντες, διανομάς· ποῦ τὸ νέκταρ; ἡ ἀμβροσία ἐπέλιπεν ποῦ αἱ ἑκατόμβαι; κοινὰς τὰς θυσίας.\nΖεύς κατασιώπησον αὐτούς, ὦ Ἑρμῆ, ὡς μάθωσιν ὅτου ἕνεκα συνελέγησαν τοὺς λήρους τούτους ἀφέντες.\nἙρμῆς οὐχ ἅπαντες, ὦ Ζεῦ, τὴν Ἑλλήνων φωνὴν συνιᾶσιν ἐγὼ δὲ οὐ πολύγλωττός εἰμι, ὥστε καὶ Σκύθαις καὶ Πέρσαις καὶ Θρᾳξὶν καὶ Κελτοῖς συνετὰ κηρύττειν. ἄμεινον οὖν, οἶμαι, τῇ χειρὶ σημαίνειν καὶ παρακελεύσθαι σιωπᾶν.\nΖεύς οὕτω ποίει.\nἙρμῆς εὖ γε, ἀφωνότεροι γεγένηνταί σοι τῶν σοφιστῶν. ὥστε ὥρα δημηγορεῖν. ὁρᾷς; πάλαι πρὸς σὲ ἀποβλέπουσι περιμένοντες ὅ τι καὶ ἐρεῖς.\nΖεύς ἀλλʼ ὅ γε πέπονθα, ὦ Ἑρμῆ, οὐκ ἂν ὀκνήσαιμι πρὸς σὲ εἰπεῖν υἱὸν ὄντα. οἶσθα ὅπως θαρραλέος ἀεὶ καὶ μεγαληγόρος ἐν ταῖς ἐκκλησίαις ἦν.\nἙρμῆς οἶδα καὶ ἐδεδίειν γε ἀκούων σου δημηγοροῦντος, καὶ μάλιστα ὁπότε ἠπείλεις ἀνασπάσειν ἐκ βάθρων τὴν γῆν καὶ τὴν θάλασσαν αὐτοῖς θεοῖς τὴν σειρὰν ἐκείνην τὴν χρυσῆν καθείς.\nΖεύς ἀλλὰ νῦν, ὦ τέκνον, οὐκ οἶδα εἴτε ὑπὸ τοῦ μεγέθους τῶν ἐφεστώτων δεινῶν εἴτε καὶ ὑπὸ τοῦ πλήθους τῶν παρόντων — πολυθεωτάτη γάρ, ὡς ὁρᾷς, ἡ ἐκκλησία — διατετάραγμαι τὴν γνώμην καὶ ὑπότρομός εἰμι καὶ ἡ γλῶττά μοι πεπεδημένη ἔοικε· τὸ δὲ ἀτοπώτατον ἁπάντων, ἐπιλέλησμαι τὸ προοίμιον τῶν ὅλων, ὃ παρεσκευασάμην ὡς εὐπροσωποτάτη μοι ἡ ἀρχὴ γένοιτο πρὸς αὐτούς.\nἙρμῆς ἀπολώλεκας, ὦ Ζεῦ, ἅπαντα· οἱ δὲ ὑποπτεύουσι τὴν σιωπὴν καί τι ὑπέρμεγα κακὸν ἀκούσεσθαι προσδοκῶσιν, ἐφʼ ὅτῳ σὺ διαμέλλεις.\nΖεύς βούλει οὖν, ὦ Ἑρμῆ, τὸ Ὁμηρικὸν ἐκεῖνο προοίμιον ἀναρραψῳδήσω πρὸς αὐτούς;\nἙρμῆς τὸ ποῖον;\nΖεύς κέκλυτέ μευ πάντες τε θεοὶ πᾶσαί τε θέαιναι·\nἙρμῆς ἄπαγε, ἱκανῶς καὶ πρὸς ἡμᾶς πεπαρῴδηταί σοι τὰ πρῶτα. πλὴν εἰ δοκεῖ, τὸ μὲν φορτικὸν τῶν μέτρων ἄφες, σὺ δὲ τῶν Δημοσθένους δημηγοριῶν τῶν κατὰ Φιλίππου ἥντινα ἂν ἐθέλῃς σύνειρε, ὀλίγα ἐναλλάττων· οὕτω γοῦν οἱ πολλοὶ νῦν ῥητορεύουσιν.\nΖεύς εὖ λέγεις ἐπίτομόν τινα ῥητορείαν καὶ ῥᾳδιουργίαν ταύτην εὐκαιρον τοῖς ἀπορουμένοις.\nἙρμῆς ἄρξαι δʼ οὖν ποτε.\nΖεύς ἀντὶ πολλῶν ἄν, ὦ ἄνδρες θεοί, χρημάτων ὑμᾶς ἑλέσθαι νομίζω, εἰ φανερὸν γένοιτο ὑμῖν ὅ τι δή ποτε ἄρα τοῦτό ἐστιν ἐφʼ ὅτῳ νῦν συνελέγητε. ὅτε τοίνυν τοῦτο οὕτως ἔχει, προσήκει προθύμως ἀκροᾶσθαί μου λέγοντος. ὁ μὲν οὖν παρὼν καιρός, ὦ θεοί, μονονουχὶ λέγει φωνὴν ἀφιεὶς ὅτι τῶν παρόντων ἐρρωμένως ἀντιληπτέον ἡμῖν ἐστιν, ἡμεῖς δὲ πάνυ ὀλιγώρως ἔχειν δοκοῦμεν πρὸς αὐτά. βούλομαι δὲ ἤδη — καὶ γὰρ ἐπιλείπει ὁ Δημοσθένης — αὐτὰ ὑμῖν δηλῶσαι σαφῶς, ἐφʼ οἷς διαταραχθεὶς συνήγαγον τὴν ἐκκλησίαν.\nχθὲς γάρ, ὡς ἴστε, Μνησιθέου τοῦ ναυκλήρου θύσαντος τὰ σωτήρια ἐπὶ τῇ νηῒ ὀλίγου δεῖν ἀπολομένῃ περὶ τὸν Καφηρέα, εἱστιώμεθα ἐν Πειραιεῖ, ὁπόσους ἡμῶν ὁ Μνησίθεος ἐπὶ τὴν θυσίαν ἐκάλεσεν εἶτα μετὰ τὰς σπονδὰς ὑμεῖς μὲν ἄλλος ἄλλην ἐτράπεσθε, ὡς ἑκάστῳ ἔδοξεν, ἐγὼ δὲ — οὐδέπω γὰρ πάνυ ὀψὲ ἦν — ἀνῆλθον ἐς τὸ ἄστυ ὡς περιπατήσαιμι τὸ δειλινὸν ἐν Κεραμεικῷ, ἐννοῶν ἅμα τοῦ Μνησιθέου τὴν μικρολογίαν, ὃς ἑκκαίδεκα θεοὺς ἑστιῶν ἀλεκτρυόνα μόνον κατέθυσε, γέροντα κἀκεῖνον ἤδη καὶ κορυξῶντα, καὶ λιβανωτοῦ χόνδρους τέτταρας εὖ μάλα εὐρωτιῶντας, ὡς αὐτίκα ἐπισβεσθῆναι τῷ ἄνθρακι, μηδὲ ὅσον ἄκρᾳ τῇ ῥινὶ ὀσφραίνεσθαι τοῦ καπνοῦ παρασχόντας, καὶ ταῦτα ἑκατόμβας ὅλας ὑποσχόμενος ὁπότε ἡ ναῦς ἤδη προσεφέρετο τῷ σκοπέλῳ καὶ ἐντὸς ἦν τῶν ἑρμάτων.\nΖεύςἐπεὶ δὲ ταῦτα ἐννοῶν γίγνομαι κατὰ τὴν Ποικίλην, ὁρῶ πλῆθος ἀνθρώπων πάμπολυ συνεστηκός, ἐνίους μὲν ἔνδον ἐν αὐτῇ τῇ στοᾷ, πολλοὺς δὲ καὶ ἐν τῷ ὑπαίθρῳ, καί τινας βοῶντας καὶ διατεινομένους ἐπὶ τῶν θάκων καθημένους. εἰκάσας οὖν ὅπερ ἦν, φιλοσόφους εἶναι τῶν ἐριστικῶν τούτων, ἐβουλήθην ἐπιστὰς ἀκοῦσαι αὐτῶν ὅ τι καὶ λέγουσι· καὶ — ἔτυχον γὰρ νεφέλην τῶν παχειῶν περιβεβλημένος — σχηματίσας ἐμαυτὸν εἰς τὸν ἐκείνων τρόπον καὶ τὸν πώγωνα ἐπισπασάμενος εὖ μάλα ἐῴκειν φιλοσόφῳ· καὶ δὴ παραγκωνισάμενος τοὺς πολλοὺς εἰσέρχομαι ἀγνοούμενος ὅστις εἴην. εὑρίσκω τε τὸν Ἐπικούρειον Δᾶμιν, τὸν ἐπίτριπτον, καὶ Τιμοκλέα τὸν Στωϊκόν, ἀνδρῶν βέλτιστον, ἐκθύμως πάνυ ἐρίζοντας· ὁ γοῦν Τιμοκλῆς καὶ ἵδρου καὶ τὴν φωνὴν ἤδη ἐξεκέκοπτο ὑπὸ τῆς βοῆς, ὁ Δᾶμις δὲ τὸ σαρδάνιον ἐπιγελῶν ἔτι μᾶλλον παρώξυνε τὸν Τιμοκλέα.\nΖεύςἦν δὲ ἄρα περὶ ἡμῶν ὁ πᾶς λόγος αὐτοῖς· ὁ μὲν γὰρ κατάρατος Δᾶμις οὔτε προνοεῖν ἡμᾶς ἔφασκε τῶν ἀνθρώπων οὔτʼ ἐπισκοπεῖν τὰ γινόμενα παρʼ αὐτοῖς, οὐδὲν ἄλλο ἢ μηδὲ ὅλως ἡμᾶς εἶναι λέγων· τοῦτο γὰρ αὐτῷ δηλαδὴ ὁ λόγος ἐδύνατο· καὶ ἦσάν τινες οἳ ἐπῄνουν αὐτόν. ὁ δʼ ἕτερος τὰ ἡμέτερα ὁ Τιμοκλῆς ἐφρόνει καὶ ὑπερεμάχει καὶ ἠγανάκτει καὶ πάντα τρόπον συνηγωνίζετο τὴν ἐπιμέλειαν ἡμῶν ἐπαινῶν καὶ διεξιὼν ὡς ἐν κόσμῳ καὶ τάξει τῇ προσηκούσῃ ἐξηγούμεθα καὶ διατάττομεν ἕκαστα· καὶ εἶχε μέν τινας καὶ αὐτὸς τοὺς ἐπαινοῦντας. πλὴν ἐκεκμήκει γὰρ ἤδη καὶ πονήρως ἐφώνει καὶ τὸ πλῆθος εἰς τὸν Δᾶμιν ἀπέβλεπε — , συνεὶς δὲ ἐγὼ τὸ κινδύνευμα τὴν νύκτα ἐκέλευσα περιχυθεῖσαν διαλῦσαι τὴν συνουσίαν. ἀπῆλθον οὖν εἰς τὴν ὑστεραίαν συνθέμενοι εἰς τέλος ἐπεξελεύσεσθαι τὸ σκέμμα, κἀγὼ παρομαρτῶν τοῖς πολλοῖς ἐπήκουον μεταξὺ ἀπιόντων οἴκαδε παρʼ αὑτοὺς ἐπαινούντων τὰ τοῦ Δάμιδος καὶ ἤδη παρὰ πολὺ αἱρουμένων τὰ ἐκείνου· ἦσαν δὲ καὶ οἱ μὴ ἀξιοῦντες προκατεγνωκέναι τῶν ἐναντίων ἀλλὰ περιμένειν εἴ τι καὶ ὁ Τιμοκλῆς αὔριον ἐρεῖ.\nΖεύςταῦτʼ ἔστιν ἐφʼ οἷς ὑμᾶς συνεκάλεσα, οὐ μικρά, ὦ θεοί, εἰ λογιεῖσθε ὡς ἡ ἡ πᾶσα μὲν ἡμῖν τιμὴ καὶ δόξα καὶ πρόσοδος οἱ ἄνθρωποὶ εἰσιν εἰ δʼ οὗτοι πεισθεῖεν ἢ μηδὲ ὅλως θεοὺς εἶναι ἢ ὄντας ἀπρονοήτους εἶναι σφῶν αὐτῶν, ἄθυτα καὶ ἀγέραστα καὶ ἀτίμητα ἡμῖν ἔσται τὰ ἐκ γῆς καὶ μάτην ἐν οὐρανῷ καθεδούμεθα λιμῷ ἐχόμενοι, ἑορτῶν ἐκείνων καὶ πανηγύρεων καὶ ἀγώνων καὶ θυσιῶν καὶ παννυχίδων καὶ πομπῶν στερούμενοι. ὡς οὖν ὑπὲρ τηλικούτων φημὶ δεῖν ἅπαντας ἐπινοεῖν τι σωτήριον τοῖς παροῦσι καὶ ἀφʼ ὅτου κρατήσει μὲν ὁ Τιμοκλῆς καὶ δόξει ἀληθέστερα λέγειν, ὁ Δᾶμις δὲ καταγελασθήσεται πρὸς τῶν ἀκουόντων ὡς ἔγωγε οὐ πάνυ τῷ Τιμοκλεῖ πέποιθα ὡς κρατήσει καθʼ ἑαυτόν, ἢν μὴ καὶ τὰ παρʼ ἡμῶν αὐτῷ προσγένηται. κήρυττε οὖν, ὦ Ἑρμῆ, τὸ κήρυγμα τὸ ἐκ τοῦ νόμου, ὡς ἀνιστάμενοι συμβουλεύοιεν.\nἙρμῆς ἄκουε, σίγα, μὴ τάραττε· τίς ἀγορεύειν βούλεται τῶν τελείων θεῶν, οἷς ἔξεστι; τί τοῦτο; οὐδεὶς ἀνίσταται, ἀλλʼ ἡσυχάζετε πρὸς τὸ μέγεθος τῶν ἠγγελμένων ἐκπεπληγμένοι; ἀλλʼ ὑμεῖς μὲν πάντες ὕδωρ καὶ γαῖα γένοισθε· ἐγὼ δέ, εἲ γέ μοι μετὰ παρρησίας λέγειν δοθείη, πολλὰ ἄν, ὦ Ζεῦ, ἔχοιμι εἰπεῖν.\nΖεύς λέγε, ὦ Μῶμε, πάνυ θαρρῶν δῆλος γὰρ εἶ ἐπὶ τῷ συμφέροντι παρρησιασόμενος.\nΜῶμος οὐκοῦν ἀκούετε, ὦ θεοί, τά γε ἀπὸ καρδίας, φασὶν ἐγὼ γὰρ καὶ πάνυ προσεδόκων ἐς τόδε ἀμηχανίας περιστήσεσθαι τὰ ἡμέτερα καὶ πολλοὺς τοιούτους ἀναφύσεσθαι ἡμῖν σοφιστάς, παρʼ ἡμῶν αὐτῶν τὴν αἰτίαν τῆς τόλμης λαμβάνοντας· καὶ μὰ τὴν Θέμιν οὔτε τῷ Ἐπικούρῳ ἄξιον ὀργίζεσθαι οὔτε τοῖς ὁμιληταῖς αὐτοῦ καὶ διαδόχοις τῶν λόγων, εἰ τοιαῦτα περὶ ἡμῶν ὑπειλήφασιν. ἢ τί γὰρ αὐτοὺς ἀξιώσειέ τις ἂν φρονεῖν, ὁπόταν ὁρῶσι τοσαύτην ἐν τῷ βίῳ τὴν ταραχήν, καὶ τοὺς μὲν χρηστοὺς αὐτῶν ἀμελουμένους, ἐν πενίᾳ καὶ νόσοις καὶ δουλείᾳ καταφθειρομένους, παμπονήρους δὲ καὶ μιαροὺς ἀνθρώπους προτιμωμένους καὶ ὑπερπλουτοῦντας καὶ ἐπιτάττοντας τοῖς κρείττοσι, καὶ τοὺς μὲν ἱεροσύλους οὐ κολαζομένους ἀλλὰ διαλανθάνοντας, ἀνασκολοπιζομένους δὲ καὶ τυμπανιζομένους ἐνίοτε τοὺς οὐδὲν ἀδικοῦντας; εἰκότως τοίνυν ταῦτα ὁρῶντες οὕτω διανοοῦνται\nΜῶμοςπερὶ ἡμῶν ὡς οὐδὲν ὅλως ὄντων, καὶ μάλιστα ὅταν ἀκούωσι τῶν χρησμῶν λεγόντων, ὡς διαβάς τις τὸν Ἅλυν μεγάλην ἀρχὴν καταλύσει, οὐ μέντοι δηλούντων, εἴτε τὴν αὑτοῦ εἴτε τὴν τῶν πολεμίων καὶ πάλιν ὦ θείη Σαλαμίς, ἀπολεῖς δὲ σὺ τέκνα γυναικῶν. καὶ Πέρσαι γάρ, οἶμαι, καὶ Ἕλληνες γυναικῶν τέκνα ἦσαν. ὅταν μὲν γὰρ τῶν ῥαψῳδῶν ἀκούωσιν, ὅτι καὶ ἐρῶμεν καὶ τιτρωσκόμεθα καὶ δεσμούμεθα καὶ δουλεύομεν καὶ στασιάζομεν καὶ μυρία ὅσα πράγματα ἔχομεν, καὶ ταῦτα μακάριοι καὶ ἄφθαρτοι ἀξιοῦντες εἶναι, τί ἄλλο ἢ δικαίως καταγελῶσι καὶ ἐν οὐδενὶ λόγῳ τίθενται τὰ ἡμέτερα; ἡμεῖς δὲ ἀγανακτοῦμεν, εἴ τινες ἄνθρωποι ὄντες οὐ πάνυ ἀνόητοι διελέγχουσι ταῦτα καὶ τὴν πρόνοιαν ἡμῶν παρωθοῦνται, δέον ἀγαπᾶν εἴ τινες ἡμῖν ἔτι θύουσι τοιαῦτα ἐξαμαρτάνουσιν.\nΜῶμοςκαί μοι ἐνταῦθα, ὦ Ζεῦ — μόνοι γάρ ἐσμεν καὶ οὐδεὶς ἄνθρωπος πάρεστι τῷ συλλόγῳ ἔξω Ἡρακλέους καὶ Διονύσου καὶ Γανυμήδους καὶ Ἀσκληπιοῦ, τῶν παρεγγράπτων τούτων — ἀπόκριναι μετʼ ἀληθείας, εἲ ποτέ σοι ἐμέλησεν ἐς τοσοῦτον τῶν ἐν τῇ γῇ, ὡς ἐξετάσαι οἵτινες αὐτῶν οἱ φαῦλοι ἢ οἵτινες οἱ χρηστοὶ εἰσιν ἀλλʼ οὐκ ἂν εἴποις. εἰ γοῦν μὴ ὁ Θησεὺς ἐκ Τροιζῆνος εἰς Ἀθήνας ἰὼν ὁδοῦ πάρεργον ἐξέκοψε τοὺς κακούργους, ὅσον ἐπὶ σοὶ καὶ τῇ σῇ προνοίᾳ οὐδὲν ἂν ἐκώλυεν ζῆν ἐντρυφῶντας ταῖς τῶν ὁδῷ βαδιζόντων σφαγαῖς τὸν Σκείρωνα καὶ Πιτυοκάμπτην καὶ Κερκυόνα καὶ τοὺς ἄλλους· ἢ εἴ γε μὴ ὁ Εὐρυσθεύς, ἀνὴρ δίκαιος καὶ προνοητικός, ὑπὸ φιλανθρωπίας ἀναπυνθανόμενος τὰ παρʼ ἑκάστοις ἐξέπεμπε τουτονὶ τὸν οἰκέτην αὑτοῦ, ἐργατικὸν ἄνθρωπον καὶ πρόθυμον εἰς τοὺς πόνους, ὦ Ζεῦ, σὺ ὀλίγον ἐφρόντισας ἂν τῆς Ὕδρας καὶ τῶν ἐν Στυμφάλῳ ὀρνέων καὶ ἵππων τῶν Θρᾳκίων καὶ τῆς Κενταύρων ὕβρεως καὶ παροινίας.\nΜῶμοςἀλλʼ εἰ χρὴ τἀληθῆ λέγειν, καθήμεθα τοῦτο μόνον ἐπιτηροῦντες, εἴ τις θύει καὶ κνισᾷ τοὺς βωμούς· τὰ δʼ ἄλλα κατὰ ῥοῦν φέρεται ὡς ἂν τύχῃ ἕκαστον παρασυρόμενα. τοιγαροῦν εἰκότα νῦν πάσχομεν καὶ ἔτι πεισόμεθα, ἐπειδὰν κατʼ ὀλίγον οἱ ἄνθρωποι ἀνακύπτοντες εὑρίσκωσιν ʼ οὐδὲν ὄφελος αὐτοῖς ὄν, εἰ θύοιεν ἡμῖν καὶ τὰς πομπὰς πέμποιεν. εἶτʼ ἐν βραχεῖ ὄψει καταγελῶντας τοὺς Ἐπικούρους καὶ Μητροδώρους καὶ Δάμιδας, κρατουμένους δὲ καὶ ἀποφραττομένους ὑπʼ αὐτῶν τοὺς ἡμετέρους συνηγόρους· ὥστε ὑμέτερον ἂν εἴη παύειν καὶ ἰᾶσθαι ταῦτα, τῶν καὶ ἐς τόδε αὐτὰ προαγαγόντων. Μώμῳ δὲ οὐ μέγας ὁ κίνδυνος, εἰ ἄτιμος ἔσται· οὐδὲ γὰρ πάλαι τῶν τιμωμένων ἦν, ὑμῶν ἔτι εὐτυχούντων καὶ τὰς θυσίας καρπουμένων.\nΖεύς τοῦτον μέν, ὦ θεοί, ληρεῖν ἐάσωμεν ἀεὶ τραχὺν ὄντα καὶ ἐπιτιμητικὸν ὡς γὰρ ὁ θαυμαστὸς Δημοσθένης ἔφη, τὸ μὲν ἐγκαλέσαι καὶ μέμψασθαι καὶ ἐπιτιμῆσαι ῥᾴδιον καὶ παντός, τὸ δὲ ὅπως τὰ παρόντα βελτίω γενήσεται συμβουλεῦσαι, τοῦτʼ ἔμφρονος ὡς ἀληθῶς συμβούλου· ὅπερ οἱ ἄλλοι εὖ οἶδʼ ὅτι ποιήσετε καὶ τούτου σιωπῶντος.\nΠοσειδῶν ἐγὼ δὲ τὰ μὲν ἄλλα ὑποβρύχιός εἰμι, ὡς ἴστε, καὶ ἐν βυθῷ πολιτεύομαι κατʼ ἐμαυτόν, εἰς ὅσον ἐμοὶ δυνατὸν σώζων τοὺς πλέοντας καὶ παραπέμπων τὰ πλοῖα καὶ τοὺς ἀνέμους καταμαλάττων ὅμως δʼ οὖν — μέλει γάρ μοι καὶ τῶν ἐνταῦθα — φημὶ δεῖν τὸν Δᾶμιν τοῦτον ἐκποδὼν ποιήσασθαι, πρὶν ἐπὶ τὴν ἔριν ἥκειν, ἤτοι κεραυνῷ ἤ τινι ἄλλῃ μηχανῇ, μὴ καὶ ὑπέρσχῃ λέγων — φὴς γάρ, ὦ Ζεῦ, πιθανόν τινα εἶναι αὐτόν ἅμα γὰρ καὶ δείξομεν αὐτοῖς ὡς μετερχόμεθα τοὺς τὰ τοιαῦτα καθʼ ἡμῶν διεξιόντας.\nΖεύς παίζεις, ὦ Πόσειδον, ἢ τέλεον ἐπιλέλησαι ὡς οὐδὲν ἐφʼ ἡμῖν τῶν τοιούτων ἐστίν, ἀλλʼ αἱ Μοῖραι ἑκάστῳ ἐπικλώθουσι, τὸν μὲν κεραυνῷ, τὸν δὲ ξίφει, τὸν δὲ πυρετῷ ἢ φθόῃ ἀποθανεῖν; ἐπεὶ εἴ γε μοι ἐπʼ ἐξουσίας τὸ πρᾶγμα ἦν, εἴασα ἄν, οἴει, τοὺς ἱεροσύλους πρῴην ἀπελθεῖν ἀκεραυνώτους ἐκ Πίσης δύο μου τῶν πλοκάμων ἀποκείραντας ἓξ μνᾶς ἑκάτερον ἕλκοντας; ἢ σὺ αὐτὸς περιεῖδες ἂν ἐν Γεραιστῷ τὸν ἁλιέα τὸν ἐξ Ὠρεοῦ ὑφαιρούμενόν σου τὴν τρίαιναν; ἄλλως τε καὶ δόξομεν ἀγανακτεῖν λελυπημένοι τῷ πράγματι καὶ δεδιέναι τοὺς παρὰ τοῦ Δάμιδος λόγους καὶ διʼ αὐτὸ ἀποσκευάζεσθαι τὸν ἄνδρα, οὐ περιμείναντες ἀντεξετασθῆναι αὐτὸν τῷ Τιμοκλεῖ. ὥστε τί ἄλλο ἢ ἐξ ἐρήμης κρατεῖν οὕτω δόξομεν;\nΠοσειδῶν καὶ μὴν ἐπίτομόν τινα ταύτην ᾤμην ἐπινενοηκέναι ἔγωγε πρὸς τὴν νίκην.\nΖεύς ἄπαγε, θυννῶδες τὸ ἐνθύμημα, ὦ Πόσειδον, καὶ κομιδῇ παχύ, προαναιρήσειν τὸν ἀνταγωνιστὴν ὡς ἀποθάνοι ἀήττητος, ἀμφήριστον ἔτι καὶ ἀδιάκριτον καταλιπὼν τὸν λόγον.\nΠοσειδῶν οὐκοῦν ἄμεινόν τι ὑμεῖς ἄλλο ἐπινοεῖτε, εἰ τἀμὰ οὕτως ὑμῖν ἀποτεθύννισται.\nἈπόλλων εἰ καὶ τοῖς νέοις ἔτι καὶ ἀγενείοις ἡμῖν ἐφεῖτο ἐκ τοῦ νόμου δημηγορεῖν, ἴσως ἂν εἶπόν τι συμφέρον εἰς τὴν διάσκεψιν.\nΜῶμος ἡ μὲν σκέψις, ὦ Ἄπολλον, οὕτω περὶ μεγάλων, ὥστε μὴ καθʼ ἡλικίαν, ἀλλὰ κοινὸν ἅπασι προκεῖσθαι τὸν λόγον χάριεν γάρ, εἰ περὶ τῶν ἐσχάτων κινδυνεύοντες περὶ τῆς ἐν τοῖς νόμοις ἐξουσίας μικρολογούμεθα. σὺ δὲ καὶ πάνυ ἤδη ἔννομος εἶ δημηγόρος, πρόπαλαι μὲν ἐξ ἐφήβων γεγονώς, ἐγγεγραμμένος δὲ ἐς τὸ τῶν δώδεκα ληξιαρχικόν, καὶ ὀλίγου δεῖν τῆς ἐπὶ Κρόνου βουλῆς ὤν· ὥστε μὴ μειρακιεῦου πρὸς ἡμᾶς, ἀλλὰ λέγε θαρρῶν ἤδη τὰ δοκοῦντα, μηδὲν αἰδεσθεὶς εἰ ἀγένειος ὢν δημηγορήσεις, καὶ ταῦτα βαθυπώγωνα καὶ εὐγένειον οὕτως υἱὸν ἔχων τὸν Ἀσκληπιόν. ἄλλως τε καὶ πρέπον ἂν εἴη σοι νῦν μάλιστα ἐκφαίνειν τὴν σοφίαν, εἰ μὴ μάτην ἐν τῷ Ἑλικῶνι κάθησαι ταῖς Μούσαις συμφιλοσοφῶν.\nἈπόλλων ἀλλʼ οὐ σέ, ὦ Μῶμε, χρὴ τὰ τοιαῦτα ἐφιέναι, τὸν Δία δέ· καὶ ἢν οὗτος κελεύσῃ, τάχʼ ἄν τι οὐκ ἄμουσον εἴποιμι ἀλλὰ τῆς ἐν τῷ Ἑλικῶνι μελέτης ἄξιον.\nΖεύς λέγε, ὦ τέκνον ἐφίημι γάρ.\nἈπόλλων ὁ Τιμοκλῆς οὗτος ἔστι μὲν χρηστὸς ἀνὴρ καὶ φιλόθεος καὶ τοὺς λόγους πάνυ ἠκρίβωκε τοὺς Στωϊκούς· ὥστε καὶ σύνεστιν ἐπὶ σοφίᾳ πολλοῖς τῶν νέων καὶ μισθοὺς οὐκ ὀλίγους ἐπὶ τούτῶ ἐκλέγει, σφόδρα πιθανὸς ὢν ὁπότε ἰδίᾳ τοῖς μαθηταῖς διαλέγοιτο· ἐν πλήθει δὲ εἰπεῖν ἀτολμότατός ἐστι καὶ τὴν φωνὴν ἰδιώτης καὶ μιξοβάρβαρος, ὥστε γέλωτα ὀφλισκάνειν διὰ τοῦτο ἐν ταῖς συνουσίαις, οὐ συνείρων ἀλλὰ βατταρίζων καὶ ταραττόμενος, καὶ μάλιστα ὁπόταν οὕτως ἔχων καὶ καλλιρρημοσύνην ἐπιδείκνυσθαι βούληται. συνεῖναι μὲν γὰρ εἰς ὑπερβολὴν ὀξύς ἐστι καὶ λεπτογνώμων, ὥς φασιν οἱ ἄμεινον τὰ τῶν Στωϊκῶν εἰδότες, λέγων δὲ καὶ ἑρμηνεύων ὑπʼ ἀσθενείας διαφθείρει αὐτὰ καὶ συγχεῖ, οὐκ ἀποσαφῶν ὅ τι βούλεται ἀλλὰ αἰνίγμασιν ἐοικότα προτείνων καὶ πάλιν αὖ πολὺ ἀσαφέστερα πρὸς τὰς ἐρωτήσεις ἀποκρινόμενος· οἱ δὲ οὐ συνιέντες καταγελῶσιν αὐτοῦ. δεῖ δὲ οἶμαι σαφῶς λέγειν καὶ τούτου μάλιστα πολλὴν ποιεῖσθαι τὴν πρόνοιαν, ὡς συνήσουσιν οἱ ἀκούοντες.\nΜῶμος τοῦτο μὲν ὀρθῶς ἔλεξας, ὦ Ἄπολλον, ἐπαινέσας τοὺς σαφῶς λέγοντας, εἰ καὶ μὴ πάνυ ποιεῖς αὐτὸ σὺ ἐν τοῖς χρησμοῖς λοξὸς ὢν καὶ γριφώδης καὶ ἐς τὸ μεταίχμιον ἀσφαλῶς ἀπορρίπτων τὰ πολλά, ὡς τοὺς ἀκούοντας ἄλλου δεῖσθαι Πυθίου πρὸς τὴν ἐξήγησιν αὐτῶν. ἀτὰρ τί τὸ ἐπὶ τούτῳ συμβουλεύεις ; τίνα ἴασιν ποιήσασθαι τῆς Τιμοκλέους ἀδυναμίας ἐν τοῖς λόγοις ;\nἈπόλλων συνήγορον, ὦ Μῶμε, εἴ πως δυνηθείημεν, αὐτῷ παρασχεῖν ἄλλον τῶν δεινῶν τούτων, ἐροῦντα κατʼ ἀξίαν ἅπερ ἂν ἐκεῖνος ἐνθυμηθεὶς ὑποβάλῃ.\nΜῶμος ἀγένειον τοῦτο ὡς ἀληθῶς εἴρηκας, ἔτι παιδαγωγοῦ τινος δεόμενον, συνήγορον ἐν συνουσίᾳ φιλοσόφων παραστήσασθαι ἑρμηνεύσοντα πρὸς τοὺς παρόντας ἅπερ ἂν δοκῇ Τιμοκλεῖ, καὶ τὸν μὲν Δᾶμιν αὐτοπρόσωπον καὶ διʼ αὑτοῦ λέγειν, τὸν δὲ ὑποκριτῇ προσχρώμενον ἰδίᾳ πρὸς τὸ οὖς ἐκείνῳ ὑποβάλλειν τὰ δοκοῦντα, τὸν ὑποκριτὴν δὲ ῥητορεύειν, οὐδʼ αὐτὸν ἴσως συνιέντα ὅ τι ἀκούσειε. ταῦτα πῶς οὐ γέλως ἂν εἴη τῷ πλήθει ; ἀλλὰ τοῦτο μὲν ἄλλως ἐπινοήσωμεν.\nΜῶμος σὺ δέ, ὦ θαυμάσιε — φὴς γὰρ καὶ μάντις εἶναι καὶ μισθοὺς οὐκ ὀλίγους ἐπὶ τῷ τοιούτῳ ἐξέλεξας ἄχρι τοῦ καὶ πλίνθους χρυσᾶς ποτε εἰληφέναι — τί οὐκ ἐπεδείξω ἡμῖν κατὰ καιρὸν τὴν τέχνην προειπὼν ὁπότερος τῶν σοφιστῶν κρατήσει λέγων ; οἶσθα γάρ που τὸ ἀποβησόμενον μάντις ὤν.\nἈπόλλων πῶς, ὦ Μῶμε, δυνατὸν ποιεῖν ταῦτα μήτε τρίποδος ἡμῖνπαρόντος μήτε θυμιαμάτων ἢ πηγῆς μαντικῆς οἵα ἡ Κασταλία ἐστίν;\nΜῶμος ὁρᾷς; ἀποδιδράσκεις τὸν ἔλεγχον ἐν στενῷ ἐχόμενος.\nΖεύς ὅμως, ὦ τέκνον, εἰπὲ καὶ μὴ παράσχῃς τῷ συκοφάντῃ τούτῳ ἀφορμὰς διαβάλλειν καὶ χλευάζειν τὰ σὰ ὡς ἐπὶ τρίποδι καὶ ὕδατι καὶ λιβανωτῷ κείμενα, ὡς, εἰ μὴ ἔχοις ταῦτα, στερησόμενόν σε τῆς τέχνης.\nἈπόλλων ἄμεινον μὲν ἦν, ὦ πάτερ, ἐν Δελφοῖς ἢ Κολοφῶνι τὰ τοιαῦτα ποιεῖν, ἁπάντων μοι τῶν χρησίμων παρόντων, ὡς ἔθος. ὅμως δὲ καὶ οὕτω γυμνὸς ἐκείνων καὶ ἄσκευος πειράσομαι προειπεῖν ὁποτέρου τὸ κράτος ἔσται· ἀνέξεσθε δέ, εἰ μὴ ἔμμετρα λέγοιμι.\nΜῶμος λέγε μόνον, σαφῆ δέ, ὦ Ἄπολλον, καὶ οὐ συνηγόρου καὶ αὐτὰ ἢ ἑρμηνέως δεόμενα; καὶ γὰρ οὐκ ἄρνεια κρέα καὶ χελώνη νῦν ἐν Λυδίᾳ συνέψεται· ἀλλὰ οἶσθα περὶ ὅτου ἡ σκέψις.\nΖεύς τι ποτε ἐρεῖς, ὦ τέκνον; ὡς τά γε πρὸ τοῦ χρησμοῦ ταῦτα ἤδη φοβερά· ἡ χρόα τετραμμένη, οἱ ὀφθαλμοὶ περιφερεῖς, κόμη ἀνασοβουμένη, κίνημα κορυβαντῶδες, καὶ ὅλως κατόχιμα πάντα καὶ φρικώδη καὶ μυστικά.\nἈπόλλων\nκέκλυτε μαντιπόλου τόδε θέσφατον Ἀπόλλωνος\nἀμφʼ ἔριδος κρυερῆς, τὴν ἀνέρες ἐστήσαντο\nὀξυβόαι, μύθοισι κορυσσόμενοι πυκινοῖσι.\nπολλὰ γὰρ ἔνθα καὶ ἔνθα μόθου ἑτεραλκέϊ κλωγμῷ\nταρφέος ἄκρα κόρυμβα καταπλήσσουσιν ἐχέτλης.\nἀλλʼ ὅταν αἰγυπιὸς γαμψώνυχος ἀκρίδα μάρψῃ,\nδὴ τότε λοίσθιον ὀμβροφόροι κλάγξουσι κορῶναι.\nνίκη δʼ ἡμιόνων, ὁ δʼ ὄνος θοὰ τέκνα κορύψει.\nΖεύς τί τοῦτο ἀνεκάγχασας, ὦ Μῶμε; καὶ μὴν οὐ γελοῖα τὰ ἐν ποσί· παῦσαι κακόδαιμον, ἀποπνιγήσῃ ὑπὸ τοῦ γέλωτος.\nΜῶμος καὶ πῶς δυνατόν, ὦ Ζεῦ, ἐφʼ οὕτω σαφεῖ καὶ προδήλῳ τῷ χρησμῷ;\nΖεύς οὐκοῦν καὶ ἡμῖν ἤδη ἑρμηνεύοις ἂν αὐτὸν ὅ τι καὶ λέγει.\nΜῶμος πάνυ πρόδηλα, ὥστε οὐδὲν ἡμῖν Θεμιστοκλέους δεήσει· φησὶ γὰρ τὸ λόγιον οὑτωσὶ διαρρήδην γόητα μὲν εἶναι τοῦτον, ὑμᾶς δὲ ὄνους κανθηλίους νὴ Δία καὶ ἡμιόνους, τοὺς πιστεύοντας αὐτῷ, οὐδʼ ὅσον αἱ ἀκρίδες τὸν νοῦν ἔχοντας.\nἩρακλῆς ἐγὼ δέ, ὦ πάτερ, εἰ καὶ μέτοικός εἰμι, οὐκ ὀκνήσω ὅμως τὰ δοκοῦντά μοι εἰπεῖν ὁπόταν γὰρ ἤδη συνελθόντες διαλέγωνται, τηνικαῦτα, ἢν μὲν ὁ Τιμοκλῆς ὑπέρσχῃ, ἐάσωμεν προχωρεῖν τὴν συνουσίαν ὑπὲρ ἡμῶν, ἢν δέ τι ἑτεροῖον ἀποβαίνῃ, τότε ἤδη τὴν στοὰν αὐτὴν ἔγωγε, εἰ δοκεῖ, διασείσας ἐμβαλῶ τῷ Δάμιδι, ὡς μὴ κατάρατος ὢν ὑβρίζῃ ἐς ἡμᾶς.\nΖεύς Ἡράκλεις, ὦ Ἡράκλεις, ἄγροικον τοῦτο εἴρηκας καὶ δεινῶς Βοιώτιον, συναπολέσαι ἑνὶ πονηρῷ τοσούτους χρηστούς,καὶ προσέτι τὴν στοὰν αὐτῷ Μαραθῶνι καὶ Μιλτιάδῃ καὶ Κυνεγείρῳ. καὶ πῶς ἂν τούτων συνεμπεσόντων οἱ ῥήτορες ἔτι ῥητορεύοιεν, τὴν μεγίστην εἰς τοὺς λόγους ὑπόθεσιν ἀφῃρημένοι; ἄλλως τε ζῶντι μέν σοι δυνατὸν ἴσως ἦν τι πρᾶξαι τοιοῦτον, ἀφʼ οὗ δὲ θεὸς γεγένησαι, μεμάθηκας, οἶμαι, ὡς αἱ Μοῖραι μόναι τὰ τοιαῦτα δύνανται, ἡμεῖς δὲ αὐτῶν ἄμοιροί ἐσμεν.\nἩρακλῆς οὐκοῦν καὶ ὁπότε τὸν λέοντα ἢ τὴν ὕδραν ἐφόνευον, αἱ Μοῖραι διʼ ἐμοῦ ἐκεῖνα ἔπραττον;\nΖεύς καὶ μάλα.\nἩρακλῆς καὶ νῦν ἤν τις ὑβρίζῃ εἰς ἐμὲ ἢ περισυλῶν μου τὸν νεὼν ἢ ἀνατρέπων τὸ ἄγαλμα, ἢν μὴ ταῖς Μοίραις πάλαι δεδογμένον ᾖ, οὐκ ἐπιτρίψω αὐτόν;\nΖεύς οὐδαμῶς.\nἩρακλῆς οὐκοῦν ἄκουσον, ὦ Ζεῦ, μετὰ παρρησίας· ἐγὼ γάρ, ὡς ὁ κωμικὸς ἔφη, ἄγροικός εἰμι τὴν σκάφην σκάφην λέγων· εἰ τοιαῦτά ἐστι τὰ ὑμέτερα, μακρὰ χαίρειν φράσας ταῖς ἐνταῦθα τιμαῖς καὶ κνίσῃ καὶ ἱερείων αἵματι κάτειμι εἰς τὸν Ἅιδην, ὅπου με γυμνὸν τὸ τόξον ἔχοντα κἂν τὰ εἴδωλα φοβήσεται τῶν ὑπʼ ἐμοῦ πεφονευμένων θηρίων.\nΖεύς εὖ γε, οἴκοθεν ὁ μάρτυς, φασὶν ἀπέσωσὰς γʼ ἂν οὖν τῷ Δάμιδι ταῦτα εἰπεῖν ὑποβαλών.\nΖεύςἀλλὰ τίς ὁ σπουδῇ προσιὼν οὗτός ἐστιν, ὁ χαλκοῦς, ὁ εὔγραμμος καὶ εὐπερίγραφος, ὁ ἀρχαῖος τὴν ἀνάδεσιν τῆς κόμης; μᾶλλον δὲ ὁ σός, ὦ Ἑρμῆ, ἀδελφός ἐστιν, ὁ ἀγοραῖος, ὁ παρὰ τὴν Ποικίλην πίττης γοῦν ἀναπέπλησται ὁσημέραι ἐκματτόμενος ὑπὸ τῶν ἀνδριαντοποιῶν. τί, ὦ παῖ, δρομαῖος ἡμῖν ἀφῖξαι; ἦ πού τι ἐκ γῆς νεώτερον ἀπαγγέλλεις;\nἙρμαγόρας ὑπέρμεγα, ὦ Ζεῦ, καὶ μυρίας τῆς σπουδῆς δεόμενον.\nΖεύς λέγε ἤδη, εἴ τι καὶ ἄλλο ἡμᾶς ἐπανιστάμενον λέληθεν.\nἙρμαγόρας\nἐτύγχανον μὲν ἄρτι χαλκουργῶν ὕπο\nπιττούμενος στέρνον τε καὶ μετάφρενον\nθώραξ δέ μοι γελοῖος ἀμφὶ σώματι\nπλασθεὶς παρῃώρητο μιμηλῇ τέχνῃ\nσφραγῖδα χαλκοῦ πᾶσαν ἐκτυπούμενος·\nὁρῶ δʼ ὄχλον στείχοντα καί τινας δύο\nὠχροὺς κεκράκτας, πυγμάχους σοφισμάτων,\nΔᾶμίν τε καὶ —\nΖεύς παῦε, ὦ Ἑρμαγόρα βέλτιστε, τραγῳδῶν οἶδα γὰρ οὕστινας λέγεις. ἀλλʼ ἐκεῖνό μοι φράσον, εἰ πάλαι συγκροτεῖται αὐτοῖς ἡ ἔρις.\nἙρμαγόρας οὐ πάνυ, ἀλλʼ ἐν ἀκροβολισμοῖς ἔτι ἦσαν ἀποσφενδονῶντες ἀλλήλοις πόρρωθέν ποθεν λοιδορούμενοι.\nΖεύς τί οὖν ἔτι ποιεῖν λοιπόν,ὦ θεοί, ἢ ἀκροάσασθαι ἐπικύψαντας αὐτῶν; ὥστε ἀφαιρείτωσαν αἱ Ὧραι τὸν μοχλὸν ἤδη καὶ ἀπάγουσαι τὰ νέφη ἀναπεταννύτωσαν τὰς πύλας τοῦ οὐρανοῦ.\nΖεύςἩράκλεις, ὅσον τὸ πλῆθος ἐπὶ τὴν ἀκρόασιν ἀπηντήκασιν. ὁ δὲ Τιμοκλῆς αὐτὸς οὐ πάνυ μοι ἀρέσκει ὑποτρέμων καὶ ταραττόμενος· ἀπολεῖ ἅπαντα οὗτος τήμερον· δῆλος γοῦν ἐστιν οὐδὲ ἀντάρασθαι τῷ Δάμιδι δυνησόμενος. ἀλλʼ ὅπερ ἡμῖν δυνατώτατον, εὐχώμεθα ὑπὲρ αὐτοῦ σιγῇ ἐφʼ ἡμείων, ἵνα μὴ Δᾶμίς γε πύθηται.\nΤιμοκλῆς τί φής, ὦ ἱερόσυλε Δᾶμι, θεοὺς μὴ εἶναι μηδὲ προνοεῖν τῶν ἀνθρώπων;\nΔάμις οὔκ· ἀλλὰ σὺ πρότερος ἀπόκριναί μοι ᾧτινι λόγῳ ἐπείσθης εἶναι αὐτούς.\nΤιμοκλῆς οὐ μὲν οὖν, ἀλλὰ σύ, ὦ μιαρέ, ἀπόκριναι·\nΔάμις οὐ μὲν οὖν, ἀλλὰ σύ.\nΖεύς ταυτὶ μὲν παρὰ πολὺ ὁ ἡμέτερος ἄμεινον καὶ εὐφωνότερον τραχύνεται. εὖ γε, ὦ Τιμόκλεις, ἐπίχει τῶν βλασφημιῶν ἐν γὰρ τούτῳ σοι τὸ κράτος, ὡς τά γε ἄλλα ἰχθύν σε ἀποφανεῖ ἐπιστομίζων.\nΤιμοκλῆς ἀλλά, μὰ τὴν Ἀθηνᾶν, οὐκ ἂν ἀποκριναίμην σοι πρότερος.\nΔάμις οὐκοῦν, ὦ Τιμόκλεις, ἐρώτα· ἐκράτησας γὰρ τοῦτό γε ὀμωμοκώς· ἀλλʼ ἄνευ τῶν βλασφημιῶν, εἰ δοκεῖ.\nΤιμοκλῆς εὖ λέγεις· εἰπὲ οὖν μοι, οὐ δοκοῦσί σοι, ὦ κατάρατε, προνοεῖν οἱ θεοὶ\nΔάμις οὐδαμῶς.\nΤιμοκλῆς τί φής; ἀπρονόητα οὖν ταῦτα ἅπαντα;\nΔάμις ναί.\nΤιμοκλῆς %2οὐδʼ ὑπό τινι οὖν θεῷ τάττεται ἡ τῶν ὅλων ἐπιμέλεια;\nΔάμις οὔ.\nΤιμοκλῆς πάντα δὲ εἰκῆ φέρεται;\nΔάμις ναί.\nΤιμοκλῆς εἶτʼ ἄνθρωποι ταῦτα ἀκούοντες ἀνέχεσθε καὶ οὐ καταλεύσετε τὸν ἀλιτήριον;\nΔάμις τί τοὺς ἀνθρώπους ἐπʼ ἐμὲ παροξύνεις, ὦ Τιμόκλεις; ἤ τίς ὢν ἀγανακτεῖς ὑπὲρ τῶν θεῶν, καὶ ταῦτα ἐκείνων αὐτῶν οὐκ ἀγανακτούντων; οἵ γε οὐδὲν δεινὸν διατεθείκασί με πάλαι ἀκούοντες, εἲ γε ἀκούουσιν.\nΤιμοκλῆς ἀκούουσι γάρ, ὦ Δᾶμι, ἀκούουσι, καί σε μετίασί ποτε χρόνῳ.\nΔάμις καὶ πότε ἂν ἐκεῖνοι σχολὴν ἀγάγοιεν ἐπʼ ἐμέ, τοσαῦτα, ὡς φής, πράγματα ἔχοντες· καὶ τὰ ἐν τῷ κόσμῳ ἄπειρα τὸ πλῆθος ὄντα οἰκονομούμενοι; ὥστε οὐδὲ σέ πω ἠμύναντο ὧν ἐπιορκεῖς ἀεὶ καὶ τῶν ἄλλων, ἵνα μὴ βλασφημεῖν καὶ αὐτὸς ἀναγκάζωμαι παρὰ τὰ συγκείμενα. καίτοι οὐχ ὁρῶ ἥντινα ἂν ἄλλην ἐπίδειξιν τῆς ἑαυτῶν προνοίας, μείζω ἐξενεγκεῖν ἐδύναντο ἢ σὲ κακὸν κακῶς ἐπιτρίψαντες. ἀλλὰ δῆλοὶ εἰσιν ἀποδημοῦντες, ὑπὲρ τὸν Ὠκεανὸν ἴσως μετʼ ἀμύμονας Αἰθιοπῆας· ἔθος γοῦν αὐτοῖς συνεχῶς ἰέναι παρʼ αὐτοὺς μετὰ δαῖτα καὶ αὐτεπαγγέλτοις ἐνίοτε.\nΤιμοκλῆς τί πρὸς τοσαύτην ἀναισχυντίαν εἴποιμι ἄν, ὦ Δᾶμι;\nΔάμις ἐκεῖνο, ὦ Τιμόκλεις, ὃ πάλαι ἐγὼ ἐπόθουν ἀκοῦσαί σου, ὅπως ἐπείσθης οἴεσθαι προνοεῖν τοὺς θεοὺς\nΤιμοκλῆς ἡ τάξις με πρῶτον τῶν γινομένων ἔπεισεν, ὁ ἥλιος ἀεὶ τὴν αὐτὴν ὁδὸν ἰὼν καὶ σελήνη κατὰ ταὐτὰ καὶ ὧραι τρεπόμεναι καὶ φυτὰ φυόμενα καὶ ζῷα γεννώμενα καὶ αὐτὰ ταῦτα οὕτως εὐμηχάνως κατεσκευασμένα ὡς τρέφεσθαι καὶ κινεῖσθαι καὶ ἐννοεῖν καὶ βαδίζειν καὶ τεκταίνεσθαι καὶ σκυτοτομεῖν καὶ τἆλλα· ταῦτα προνοίας ἔργα εἶναί μοι δοκεῖ.\nΔάμις αὐτό που τὸ ζητούμενον, ὦ Τιμόκλεις, συναρπάζεις· οὐδέπω γὰρ δῆλον εἰ προνοίᾳ τούτων ἕκαστον ἀποτελεῖται. ἀλλʼ ὅτι μὲν τοιαῦτά ἐστι τὰ γινόμενα φαίην ἂν καὶ αὐτός· οὐ μὴν αὐτίκα πεπεῖσθαι ἀνάγκη καὶ ὑπό τινος προμηθείας αὐτὰ γίγνεσθαι· ἔνι γὰρ καὶ ἄλλως ἀρξάμενα νῦν ὁμοίως καὶ κατὰ ταὐτὰ συνίστασθαι, σὺ δὲ τάξιν αὐτῶν ὀνομάζεις τὴν ἀνάγκην, εἶτα δηλαδὴ ἀγανακτήσεις εἲ τίς σοι μὴ ἀκολουθοίη τὰ γινόμενα μὲν ὁποῖά ἐστι καταριθμουμένῳ καὶ ἐπαινοῦντι, οἰομένῳ δὲ ἀπόδειξιν ταῦτα εἶναι τοῦ καὶ προνοίᾳ διατάττεσθαι αὐτῶν ἕκαστον. ὥστε κατὰ τὸν κωμικὸν τουτὶ μὲν ὑπομόχθηρον, ἄλλο μοι λέγε.\nΤιμοκλῆς ἐγὼ μὲν οὐκ οἶμαι καὶ ἄλλης ἐπὶ τούτοις δεῖν ἀποδείξεως. ὅμως δʼ οὖν ἐρῶ· ἀπόκριναι γάρ μοι, Ὅμηρός σοι δοκεῖ ἄριστος ποιητὴς γενέσθαι;\nΔάμις καὶ μάλα.\nΤιμοκλῆς οὐκοῦν ἐκεινῳ ἐπείσθην τὴν πρόνοιαν τῶν θεῶν ἐμφανίζοντι.\nΔάμις ἀλλʼ, ὦ θαυμάσιε, ποιητὴν μὲν ἀγαθὸν Ὅμηρον γενέσθαι πάντες σοι συνομολογήσουσι, μάρτυρα δὲ ἀληθῆ περὶ τῶν τοιούτων οὔτʼ ἐκεῖνον οὔτε ἄλλον ποιητὴν οὐδένα· οὐ γὰρ ἀληθείας μέλει αὐτοῖς, οἶμαι, ἀλλὰ τοῦ κηλεῖν τοὺς ἀκούοντας, καὶ διὰ τοῦτο μέτροις τε κατᾴδουσι καὶ μύθοις κατηχοῦσι καὶ ὅλως ἅπαντα ὑπὲρ τοῦ τερπνοῦ μηχανῶνται.\nΔάμιςἀτὰρ ἡδέως ἂν καὶ ἀκούσαιμι οἷστισι μάλιστα ἐπείσθης τῶν Ὁμήρου· ἆρα οἷς περὶ τοῦ Διὸς λέγει, ὡς ἐπεβούλευον συνδῆσαι αὐτὸν ἡ θυγάτηρ καὶ ὁ ἀδελφὸς καὶ ἡ γυνή; καὶ εἴ γε μὴ τὸν Βριάρεων ἡ Θέτις ἐκάλεσεν ἐπεπέδητο ἂν ἡμῖν ὁ βέλτιστος Ζεὺς συναρπασθείς. ἀνθʼ ὧν καὶ ἀπομνημονεύων τῇ Θέτιδι τὴν εὐεργεσίαν ἐξαπατᾷ τὸν Ἀγαμέμνονα ὄνειρόν τινα ψευδῆ ἐπιπέμψας, ὡς πολλοὶ τῶν Ἀχαιῶν ἀποθάνοιεν. ὁρᾷς; ἀδύνατον γὰρ ἦν αὐτῷ κεραυνὸν ἐμβαλόντι καταφλέξαι τὸν Ἀγαμέμνονα αὐτὸν ἄνευ τοῦ ἀπατεῶνα εἶναι δοκεῖν. ἢ ἐκεῖνὰ σε μάλιστα εἰς τὴν πίστιν ἐπεσπάσαντο, ἀκούοντα ὡς Διομήδης μὲν ἔτρωσε τὴν Ἀφροδίτην, εἶτα τὸν Ἄρη αὐτὸν Ἀθηνᾶς παρακελεύσει, μετὰ μικρὸν δὲ αὐτοὶ συμπεσόντες οἱ θεοὶ ἐμονομάχουν ἀναμὶξ ἄρρενες καὶ θήλειαι, καὶ Ἀθηνᾶ μὲν Ἄρη καταγωνίζεται ἅτε καὶ προπεπονηκότα, οἶμαι, ἐκ τοῦ τραύματος ὃ παρὰ τοῦ Διομήδους εἰλήφει, Λητοῖ δʼ ἀντέστη σῶκος ἐριούνιος Ἑρμῆς; ἢ τὰ περὶ τῆς Ἀρτέμιδός σοι πιθανὰ ἔδοξεν, ὡς ἐκείνη μεμψίμοιρος οὖσα ἠγανάκτησεν οὐ κληθεῖσα ἐφʼ ἑστίασιν ὑπὸ τοῦ Οἰνέως, καὶ διὰ τοῦτο σῦν τινα ὑπερφυᾶ καὶ ἀνυπόστατον τὴν ἀλκὴν ἐπαφῆκεν ἐπὶ τὴν χώραν αὐτοῦ; ἆρʼ οὖν τὰ τοιαῦτα λέγων σε Ὅμηρος πέπεικε;\nΖεύς βαβαί· ἡλίκον, ὦ θεοί, ἀνεβόησε τὸ πλῆθος, ἐπαινοῦντες τὸν Δᾶμιν ὁ δʼ ἡμέτερος ἀπορουμένῳ ἔοικεν ἰδίει γοῦν καὶ ὑποτρέμει καὶ δῆλός ἐστιν ἀπορρίψων τὴν ἀσπίδα, καὶ ἤδη περιβλέπει οἷ παρεκδὺς ἀποδράσεται.\nΤιμοκλῆς %2Οὐδʼ Εὐριπίδης ἄρα σοι δοκεῖ λέγειν τι ὑγιές, ὁπόταν αὐτοὺς ἀναβιβασάμενος τοὺς θεοὺς ἐπὶ τὴν σκηνὴν δεικνύῃ σώζοντας μὲν τοὺς χρηστοὺς τῶν ἡρώων, τοὺς πονηροὺς δὲ καὶ κατὰ σὲ τὴν ἀσέβειαν ἐπιτρίβοντας;\nΔάμις ἀλλʼ, ὦ γενναιότατε φιλοσόφων Τιμόκλεις, εἰ ταῦτα ποιοῦντες οἱ τραγῳδοὶ πεπείκασί σε, ἀνάγκη δυοῖν θάτερον, ἤτοι Πῶλον καὶ Ἀριστόδημον καὶ Σάτυρον ἡγεῖσθαί σε θεοὺς εἶναι τότε ἢ τὰ πρόσωπα τῶν θεῶν αὐτὰ καὶ τοὺς ἐμβάτας καὶ τοὺς ποδήρεις χιτῶνας καὶ χλαμύδας καὶ χειρῖδας καὶ προγαστρίδια καὶ τἆλλα οἷς ἐκεῖνοι σεμνύνουσι τὴν τραγῳδίαν, ὅπερ καὶ γελοιότατον ἐπεὶ καθʼ ἑαυτὸν ὁπόταν ὁ Εὐριπίδης, μηδὲν ἐπειγούσης τῆς χρείας τῶν δραμάτων, τὰ δοκοῦντὰ οἱ λέγῃ, ἀκούσῃ αὐτοῦ τότε παρρησιαζομένου,\nὁρᾷς τὸν ὑψοῦ τόνδʼ ἄπειρον αἰθέρα\nκαὶ γῆν πέριξ ἔχονθʼ ὑγραῖς ἐν ἀγκάλαις;\nτοῦτον νόμιζε Ζῆνα, τόνδʼ ἡγοῦ θεόν.\nκαὶ πάλιν, Ζεύς, ὅστις ὁ Ζεύς, οὐ γὰρ οἶδα, πλὴν λόγῳ κλύων. καὶ τὰ τοιαῦτα.\nΤιμοκλῆς οὐκοῦν ἅπαντες ἄνθρωποι καὶ τὰ ἔθνη ἐξηπάτηνται θεοὺς νομίζοντες καὶ πανηγυρίζοντες;\nΔάμις εὖ γε, ὦ Τιμόκλεις, ὅτι με ὑπεμνησας τῶν κατὰ ἔθνη νομιζομένων, ἀφʼ ὦν μάλιστα συνίδοι τις ἂν ὡς οὐδὲν βέβαιον ὁ περὶ θεῶν λόγος ἔχει· πολλὴ γὰρ ἡ ταραχὴ καὶ ἄλλοι ἄλλα νομιζουσι, Σκύθαι μὲν ἀκινάκῃ θύοντες καὶ Θρᾷκες Ζαμόλξιδι, δραπέτῃ ἀνθρώπῳ ἐκ Σάμου ὡς αὐτοὺς ἥκοντι, Φρύγες δὲ Μήνῃ καὶ Αἰθίοπες Ἡμέρᾳ καὶ Κυλλήνιοι Φάλητι καὶ Ἀσσύριοι περιστερᾷ καὶ Πέρσαι πυρὶ καὶ Αἰγύπτιοι ὕδατι. καὶ τοῦτο μὲν ἅπασι κοινὸν τοῖς Αἰγυπτίοις τὸ ὕδωρ, ἰδίᾳ δὲ Μεμφίταις μὲν .ὁ βοῦς θεός, Πηλουσιώταις δὲ κρόμμυον, καὶ ἄλλοις ἶβις ἢ κροκόδειλος καὶ ἄλλοις κυνοκέφαλος ἢ αἴλουρος ἢ πίθηκος· καὶ ἔτι κατὰ κώμας τοῖς μὲν ὁ δεξιὸς ὦμος θεός, τοῖς δὲ κατʼ ἀντιπέρας οἰκοῦσιν ἅτερος· καὶ ἄλλοις κεφαλῆς ἡμίτομον, καὶ ἄλλοις ποτήριον κεραμεοῦν ἢ τρύβλιον. ταῦτα πῶς οὐ γέλως ἐστίν, ὦ καλὲ Τιμόκλεις;\nΜῶμος οὐκ ἔλεγον, ὦ θεοί, ταῦτα ταντα ἥξειν εἰς τοὐμφανὲς καὶ ἀκριβῶς ἐξετασθήσεσθαι; .\nΖεύς ἔλεγες, ὦ Μῶμε, καὶ ἐπετίμας ὀρθῶς, καὶ ἔγωγε πειράσομαι ἐπανορθώσασθαι αὐτά, ἢν τὸν ἐν ποσὶ τοῦτον κίνδυνον διαφύγωμεν.\nΤιμοκλῆς ἀλλʼ, ὦ θεοῖς ἐχθρὲ σύ, τοὺς χρησμοὺς καὶ προαγορεύσεις τῶν ἐσομένων τίνος ἔργον ἂν εἴποις ἢ θεῶν καὶ τῆς προνοίας τῆς ἐκείνων;\nΔάμις σιώπησον, ὦ ἄριστε, περὶ τῶν χρησμῶν, ἐπεὶ ἐρήσομαί σε τίνος αὐτῶν μάλιστα μεμνῆσθαι ἀξιοῖς; ἆρʼ ἐκείνου ὃν τῷ Λυδῷ ὁ Πύθιος ἔχρησεν, ὃς ἀκριβῶς ἀμφήκης ἦν καὶ διπρόσωπος, οἷοί εἰσι τῶν Ἑρμῶν ἔνιοι, διττοὶ καὶ ἀμφοτέρωθεν ὅμοιοι πρὸς ὁπότερον ἂν αὐτῶν μέρος ἐπιστραφῇς; ἤ τι γὰρ μᾶλλον ὁ Κροῖσος διαβὰς τὸν Ἅλυν τὴν αὑτοῦ ἀρχὴν ἢ τὴν Κύρου καταλύσει; καίτοι οὐκ ὀλίγων ταλάντων ὁ Σαρδιανὸς ἐκεῖνος ὄλεθρος τὸ ἀμφιδέξιον τοῦτο ἔπος ἐπρίατο.\nΜῶμος αὐτά που, ὦ θεοί, ἁνὴρ διεξέρχεται λέγων ἃ ἐδεδίειν μάλιστα. ποῦ νῦν ὁ καλὸς ἡμῖν κιθαρῳδός; ἀπολόγησαι αὐτῷ κατελθὼν πρὸς ταῦτα.\nΖεύς σὺ ἡμᾶς ἐπισφάττεις, ὦ Μῶμε, οὐκ ἐν καιρῷ νῦν ἐπιτιμῶν.\nΤιμοκλῆς ὅρα οἷα ποιεῖς, ὦ ἀλιτήριε Δᾶμι, μονονουχὶ τὰ ἕδη αὐτὰ τῶν θεῶν ἀνατρέπεις τῷ λόγῳ καὶ βωμοὺς αὐτῶν.\nΔάμις οὐ πάντας ἔγωγε τοὺς βωμούς, ὦ Τιμόκλεις. τί γὰρ καὶ δεινὸν ἀπʼ αὐτῶν γίγνεται, εἰ θυμιαμάτων καὶ εὐωδίας μεστοί εἰσι; τοὺς δὲ ἐν Ταύροις τῆς Ἀρτέμιδος ἡδέως ἂν ἐπεῖδον ἐκ βάθρων ἐπὶ κεφαλὴν ἀνατρεπομένους, ἐφʼ ὧν τοιαῦτα ἡ παρθένος εὐωχουμένη ἔχαιρεν.\nΖεύς τουτὶ πόθεν ἡμῖν τὸ ἄμαχον κακὸν ἐπιχεῖ; ὡς δαιμόνων οὐδενὸς ἁνὴρ φείδεται, ἀλλʼ ἐξ ἁμάξης παρρησιάζεται καὶ μάρπτει ἑξείης, ὃς τʼ αἴτιος ὅς τε καὶ οὐκί.\nΜῶμος καὶ μὴν ὀλίγους ἄν, ὦ Ζεῦ, τοὺς ἀναιτίους εὕροις ἐν ἡμῖν καί που τάχα προϊὼν ὁ ἄνθρωπος ἅψεται καὶ τῶν κορυφαίων τινός.\nΤιμοκλῆς οὐδὲ βροντῶντος ἄρα τοῦ Διὸς ἀκούεις, ὦ θεομάχε Δᾶμι;\nΔάμις καὶ πῶς οὐ μέλλω βροντῆς ἀκούειν, ὦ Τιμόκλεις; εἰ δʼ ὁ Ζεὺς ὁ βροντῶν ἐστι, σὺ ἄμεινον ἂν εἰδείης ἐκεῖθέν ποθεν παρὰ τῶν θεῶν ἀφιγμένος· ἐπεὶ οἵ γε ἐκ Κρήτης ἥκοντες ἄλλα ἡμῖν διηγοῦνται, τάφον τινὰ κεῖθι δείκνυσθαι καὶ στήλην ἐφεστάναι δηλοῦσαν ὡς οὐκέτι βροντήσειεν ἂν ὁ Ζεὺς πάλαι τεθνεώς.\nΜῶμος τοῦτʼ ἐγὼ πρὸ πολλοῦ ἠπιστάμην ἐροῦντα τὸν ἄνθρωπον. τί δʼ οὖν, ὦ Ζεῦ, ὠχρίακας ἡμῖν καὶ συγκροτεῖς τοὺς ὀδόντας ὑπὸ τοῦ τρόμου; θαρρεῖν χρὴ καὶ τῶν τοιούτων ἀνθρωπίσκων καταφρονεῖν.\nΖεύς τί λέγεις, ὦ Μῶμε; καταφρονεῖν; οὐχ ὁρᾷς ὅσοι ἀκούουσι καὶ ὡς συμπεπεισμένοι εἰσὶν ἤδη καθʼ ἡμῶν καὶ ἀπάγει αὐτοὺς ἀναδησάμενος τῶν ὤτων ὁ Δᾶμις;\nΜῶμος ἀλλὰ σύ, ὦ Ζεῦ, ὁπόταν θελήσῃς, σειρὴν χρυσείην καθεὶς ἅπαντας αὐτοὺς αὐτῇ κεν γαίῃ ἐρύσαις αὐτῇ τε θαλάσσῃ.\nΤιμοκλῆς εἰπέ μοι, ὦ κατάρατε, πέπλευκας ἤδη ποτέ;\nΔάμις καὶ πολλάκις, ὦ Τιμόκλεις.\nΤιμοκλῆς οὔκουν ἔφερε μὲν ὑμᾶς τότε ἢ ἄνεμος ἐμπίπτων τῇ ὀθόνῃ καὶ ἐμπιπλὰς τὰ ἀκάτια ἢ οἱ ἐρέττοντες, ἐκυβέρνα δὲ εἷς τις ἐφεστὼς καὶ ἔσωζε τὴν ναῦν;\nΔάμις καὶ μάλα.\nΤιμοκλῆς εἶτα ἡ ναῦς μὲν οὐκ ἂν ἔπλει μὴ κυβερνωμένη, τὸ δὲ ὅλον τοῦτο ἀκυβέρνητον οἴει καὶ ἀνηγεμόνευτον φέρεσθαι;\nΖεύς εὖ γε, συνετῶς ὁ Τιμοκλῆς ταῦτα καὶ ἰσχυρῷ ˘ τῷ παραδείγματι.\nΔάμις ἀλλʼ, ὦ θεοφιλέστατε Τιμόκλεις, τὸν μὲν κυβερνήτην ἐκεῖνον εἶδες ἂν ἀεὶ τὰ συμφέροντα ἐπινοοῦντα καὶ πρὸ τοῦ καιροῦ παρασκευαζόμενον καὶ προστάττοντα τοῖς ναύταις, ἀλυσιτελὲς δὲ οὐδὲ ἄλογον οὐδέν τι εἶχεν ἡ ναῦς ὃ μὴ χρήσιμον πάντως καὶ ἀναγκαῖον ἦν πρὸς τὴν ναυτιλίαν αὐτοῖς·̆ ὁ δὲ σὸς οὗτος κυβερνήτης, ὃν τῇ μεγάλῃ ταύτῃ νηῒ ἐφεστάναι ἀξιοῖς, καὶ οἱ συνναῦται αὐτοῦ οὐδὲν εὐλόγως οὐδὲ κατὰ τὴν ἀξίαν διατάττουσιν, ἀλλʼ ὁ μὲν πρότονος, εἰ τύχοι, ἐς τὴν πρύμναν ἀποτέταται, οἱ πόδες δʼ ἐς τὴν πρῷραν ἀμφότεροι· καὶ χρυσαῖ μὲν αἱ ἄγκυραι ἐνίοτε, ὁ χηνίσκος δὲ μολυβδοῦς, καὶ τὰ μὲν ὕφαλα κατάγραφα, τὰ δὲ ἔξαλα τῆς νεὼς ἄμορφα.\nΔάμιςκαὶ αὐτῶν δὲ τῶν ναυτῶν ἴδοις ἂν τὸν μὲν ἀργὸν καὶ ἄτεχνον καὶ ἄτολμον πρὸς τὰ ἔργα διμοιρίτην ἢ τριμοιρίτην, τὸν δὲ κατακολυμβῆσαί τε ἄοκνον καὶ ἐπὶ τὴν κεραίαν ἀναπηδῆσαι ῥᾴδιον καὶ εἰδότα τῶν χρησίμων ἕκαστα μόνον, τοῦτον ἀντλεῖν προστεταγμένον· τὰ δὲ αὐτὰ καὶ ἐν τοῖς ἐπιβάταις, μαστιγίαν μέν τινα ἐν προεδρίᾳ παρὰ τὸν κυβερνήτην καθήμενον καὶ θεραπευόμενον, καὶ ἄλλον κίναιδον ἢ πατραλοίαν ἢ ἱερόσυλον ὑπερτιμώμενον καὶ τὰ ἄκρα τῆς νεὼς κατειληφότα, χαρίεντας δὲ πολλοὺς ἐν μυχῷ τοῦ σκάφους στενοχωρουμένους καὶ ὑπὸ τῶν πρὸς ἀλήθειαν χειρόνων πατουμένους· ἐννόησον γοῦν ὅπως μὲν Σωκράτης καὶ Ἀριστείδης ἔπλευσαν καὶ Φωκίων, οὐδὲ τὰ ἄλφιτα διαρκῆ ἔχοντες οὐδὲ ἀποτεῖναι τοὺς πόδας δυνάμενοι ἐπὶ γυμνῶν τῶν σανίδων παρὰ τὸν ἄντλον, ἐν ὅσοις δὲ ἀγαθοῖς Καλλίας καὶ Μειδίας καὶ Σαρδανάπαλλος, ὑπερτρυφῶντες καὶ τῶν ὑφʼ αὑτοῖς καταπτύοντες.\nΔάμιςτοιαῦτα ἐν τῇ νηΐ σου γίνεται, ὦ σοφώτατε Τιμόκλεις· διὰ τοῦτο αἱ ναυαγίαι μυρίαι. εἰ δέ τις κυβερνήτης ἐφεστὼς ἑώρα καὶ διέταττεν ἕκαστα, πρῶτον μὲν οὐκ ἂν ἠγνόησεν οἵτινες οἱ χρηστοὶ καὶ οἵτινες οἱ φαῦλοι τῶν ἐμπλεόντων, ἔπειτα ἑκάστῳ κατὰ τὴν ἀξίαν τὰ προσήκοντα ἀπένειμεν ἄν, χώραν τε τὴν ἀμείνω τοῖς ἀμείνοσι παρʼ αὑτὸν ἄνω, τὴν κάτω δὲ τοῖς χείροσι, καὶ συσσίτους ἔστιν οὓς καὶ συμβούλους ἐποιήσατʼ ἄν, καὶ τῶν ναυτῶν ὁ μὲν πρόθυμος ἢ πρῴρας ἐπιμελητὴς ἀπεδέδεικτʼ ἂν ἢ τοίχου ἄρχων ἢ πάντως πρὸ τῶν ἄλλων, ὁ δὲ ὀκνηρὸς καὶ ῥᾴθυμος ἐπαίετʼ ἂν τῷ καλωδίῳ πεντάκις τῆς ἡμέρας εἰς τὴν κεφαλήν, ὥστε σοι, ὦ θαυμάσιε, τὸ τῆς νεὼς τοῦτο παράδειγμα κινδυνεύει περιτετράφθαι κακοῦ τοῦ κυβερνήτου τετυχηκός.˘\nΜῶμος ταυτὶ μὲν ἤδη κατὰ ῥοῦν προχωρεῖ τῷ Δάμιδι καὶ πλησίστιος ἐπὶ τὴν νίκην φέρεται.\nΖεύς ὀρθῶς, ὦ Μῶμε, εἰκάζεις. ὁ δʼ οὐδὲν ἰσχυρὸν ὁ Τιμοκλῆς ἐπινοεῖ, ἀλλὰ τὰ κοινὰ ταῦτα καὶ καθʼ ἡμέραν ἄλλα ἐπʼ ἄλλοις εὐπερίτρεπτα πάντα ἐπαντλεῖ.\nΤιμοκλῆς οὐκοῦν ἐπεὶ τῆς νεὼς τὸ παράδειγμα, οὐ πάνυ σοι ἰσχυρὸν ἔδοξεν εἶναι, ἄκουσον ἤδη τὴν ἱεράν, φασίν, ἄγκυραν καὶ ἣν οὐδεμιᾷ μηχανῇ ἀπορρήξεις.\nΖεύς τί ποτε ἄρα καὶ ἐρεῖ;\nΤιμοκλῆς ἴδοις γὰρ εἰ ἀκόλουθα ταῦτα συλλογίζομαι, καὶ εἴ πη αὐτὰ δυνατόν σοι περιτρέψαι. εἰ γὰρ εἰσὶ βωμοί, εἰσὶ καὶ θεοί· ἀλλὰ μὴν εἰσὶ βωμοί, εἰσὶν ἄρα καὶ θεοί·. τί πρὸς ταῦτα φής;\nΔάμις ἢν πρότερον γελάσω ἐς κόρον, ἀποκρινοῦμαί σοι.\nΤιμοκλῆς ἀλλὰ ἔοικας οὐδὲ παύσεσθαι γελῶν εἰπὲ δὲ ὅμως ὅπη σοι γελοῖον ἔδοξε τὸ εἰρημένον εἶναι.\nΔάμις ὅτι οὐκ αἰσθάνῃ ἀπὸ λεπτῆς κρόκης ἐξαψάμενός σου τὴν ἄγκυραν, καὶ ταῦτα ἱερὰν οὖσαν· τὸ γὰρ εἶναι θεοὺς τῷ βωμοὺς εἶναι συνδήσας ἰσχυρὸν οἴει ποιήσασθαι ἀπʼ αὐτῶν τὸν ὅρμον. ὥστε ἐπεὶ μηδὲν ἄλλο τούτου φὴς ἔχειν εἰπεῖν ἱερώτερον, ἀπίωμεν ἤδη.\nΤιμοκλῆς ὁμολογεῖς τοίνυν ἡττῆσθαι προαπιών;\nΔάμις ναί, ὦ Τιμόκλεις. σὺ γὰρ ὥσπερ οἱ ὑπό τινων βιαζόμενοι ἐπὶ τοὺς βωμοὺς ἡμῖν καταπέφευγας. ὥστε, νὴ τὴν ἄγκυραν τὴν ἱεράν, ἐθέλω σπείσασθαι ἤδη πρὸς σὲ ἐπʼ αὐτῶν γε τῶν βωμῶν, ὡς μηκέτι περὶ τούτων ἐρίζοιμεν.\nΤιμοκλῆς εἰρωνεύῃ ταῦτα πρὸς ἐμέ, τυμβωρύχε καὶ μιαρὲ καὶ κατάπτυστε καὶ μαστιγία καὶ κάθαρμα; οὐ γὰρ ἴσμεν οὗτινος μὲν πατρὸς εἶ, πῶς δὲ ἡ μήτηρ σου ἐπορνεύετο, καὶ ὡς τὸν ἀδελφὸν ἀπέπνιξας καὶ μοιχεύεις καὶ τὰ μειράκια διαφθείρεις, λιχνότατε καὶ ἀναισχυντότατε; μὴ φεῦγε δʼ οὖν, ἕως καὶ πληγὰς παρʼ ἐμοῦ λαβὼν ἀπέλθῃς· ἤδη γάρ σε τουτῳὶ τῷ ὀστράκῳ ἀποσφάξω παμμίαρον ὄντα.\nΖεύς ὁ μὲν γελῶν, ὦ θεοί, ἄπεισιν, ὁ δʼ ἀκολουθεῖ λοιδορούμενος οὐ φέρων κατατρυφῶντα τὸν Δᾶμιν, καὶ ἔοικε πατάξειν αὐτὸν τῷ κεράμῳ ἐς τὴν κεφαλήν. ἡμεῖς δὲ τί ποιῶμεν ἐπὶ τούτοις;\nἙρμῆς ὀρθῶς ἐκεῖνό μοι ὁ κωμικὸς εἰρηκέναι δοκεῖ, οὐδὲν πέπονθας δεινόν, ἂν μὴ προσποιῇ. τί γὰρ καὶ ὑπέρμεγα κακόν, εἰ ὀλίγοι ἄνθρωποι πεπεισμένοι ταῦτα ἀπίασι; πολλῷ γὰρ οἱ τἀναντία γιγνώσκοντες πλείους, Ἑλλήνων ὁ πολὺς λεὼς βάρβαροί τε ἅπαντες.\nΖεύς ἀλλά, ὦ Ἑρμῆ, τὸ τοῦ Δαρείου πάνυ καλῶς ἔχον ἐστίν, ὃ εἶπεν ἐπὶ τοῦ Ζωπύρου· ὥστε καὶ αὐτὸς ἐβουλόμην ἂν ἕνα τοῦτον ἔχειν τὸν Δᾶμιν σύμμαχον ἢ μυρίας μοι Βαβυλῶνας ὑπάρχειν.\n","locs":[{"loc":"urn:cts:greekLit:tlg0062.tlg018:1","start":0,"length":880},{"loc":"urn:cts:greekLit:tlg0062.tlg018:2","start":880,"length":662},{"loc":"urn:cts:greekLit:tlg0062.tlg018:3","start":1542,"length":521},{"loc":"urn:cts:greekLit:tlg0062.tlg018:4","start":2063,"length":746},{"loc":"urn:cts:greekLit:tlg0062.tlg018:5","start":2809,"length":753},{"loc":"urn:cts:greekLit:tlg0062.tlg018:6","start":3562,"length":1220},{"loc":"urn:cts:greekLit:tlg0062.tlg018:7","start":4782,"length":996},{"loc":"urn:cts:greekLit:tlg0062.tlg018:8","start":5778,"length":525},{"loc":"urn:cts:greekLit:tlg0062.tlg018:9","start":6303,"length":386},{"loc":"urn:cts:greekLit:tlg0062.tlg018:10","start":6689,"length":647},{"loc":"urn:cts:greekLit:tlg0062.tlg018:11","start":7336,"length":887},{"loc":"urn:cts:greekLit:tlg0062.tlg018:12","start":8223,"length":480},{"loc":"urn:cts:greekLit:tlg0062.tlg018:13","start":8703,"length":490},{"loc":"urn:cts:greekLit:tlg0062.tlg018:14","start":9193,"length":1421},{"loc":"urn:cts:greekLit:tlg0062.tlg018:15","start":10614,"length":1260},{"loc":"urn:cts:greekLit:tlg0062.tlg018:16","start":11874,"length":806},{"loc":"urn:cts:greekLit:tlg0062.tlg018:17","start":12680,"length":1014},{"loc":"urn:cts:greekLit:tlg0062.tlg018:18","start":13694,"length":782},{"loc":"urn:cts:greekLit:tlg0062.tlg018:19","start":14476,"length":1201},{"loc":"urn:cts:greekLit:tlg0062.tlg018:20","start":15677,"length":740},{"loc":"urn:cts:greekLit:tlg0062.tlg018:21","start":16417,"length":885},{"loc":"urn:cts:greekLit:tlg0062.tlg018:22","start":17302,"length":695},{"loc":"urn:cts:greekLit:tlg0062.tlg018:23","start":17997,"length":319},{"loc":"urn:cts:greekLit:tlg0062.tlg018:24","start":18316,"length":484},{"loc":"urn:cts:greekLit:tlg0062.tlg018:25","start":18800,"length":1009},{"loc":"urn:cts:greekLit:tlg0062.tlg018:26","start":19809,"length":983},{"loc":"urn:cts:greekLit:tlg0062.tlg018:27","start":20792,"length":932},{"loc":"urn:cts:greekLit:tlg0062.tlg018:28","start":21724,"length":355},{"loc":"urn:cts:greekLit:tlg0062.tlg018:29","start":22079,"length":585},{"loc":"urn:cts:greekLit:tlg0062.tlg018:30","start":22664,"length":1281},{"loc":"urn:cts:greekLit:tlg0062.tlg018:31","start":23945,"length":830},{"loc":"urn:cts:greekLit:tlg0062.tlg018:32","start":24775,"length":1479},{"loc":"urn:cts:greekLit:tlg0062.tlg018:33","start":26254,"length":1131},{"loc":"urn:cts:greekLit:tlg0062.tlg018:34","start":27385,"length":302},{"loc":"urn:cts:greekLit:tlg0062.tlg018:35","start":27687,"length":584},{"loc":"urn:cts:greekLit:tlg0062.tlg018:36","start":28271,"length":621},{"loc":"urn:cts:greekLit:tlg0062.tlg018:37","start":28892,"length":538},{"loc":"urn:cts:greekLit:tlg0062.tlg018:38","start":29430,"length":1092},{"loc":"urn:cts:greekLit:tlg0062.tlg018:39","start":30522,"length":560},{"loc":"urn:cts:greekLit:tlg0062.tlg018:40","start":31082,"length":1123},{"loc":"urn:cts:greekLit:tlg0062.tlg018:41","start":32205,"length":1112},{"loc":"urn:cts:greekLit:tlg0062.tlg018:42","start":33317,"length":1093},{"loc":"urn:cts:greekLit:tlg0062.tlg018:43","start":34410,"length":780},{"loc":"urn:cts:greekLit:tlg0062.tlg018:44","start":35190,"length":654},{"loc":"urn:cts:greekLit:tlg0062.tlg018:45","start":35844,"length":817},{"loc":"urn:cts:greekLit:tlg0062.tlg018:46","start":36661,"length":434},{"loc":"urn:cts:greekLit:tlg0062.tlg018:47","start":37095,"length":634},{"loc":"urn:cts:greekLit:tlg0062.tlg018:48","start":37729,"length":846},{"loc":"urn:cts:greekLit:tlg0062.tlg018:49","start":38575,"length":711},{"loc":"urn:cts:greekLit:tlg0062.tlg018:50","start":39286,"length":237},{"loc":"urn:cts:greekLit:tlg0062.tlg018:51","start":39523,"length":762},{"loc":"urn:cts:greekLit:tlg0062.tlg018:52","start":40285,"length":634},{"loc":"urn:cts:greekLit:tlg0062.tlg018:53","start":40919,"length":607}]}
{"id":"urn:cts:greekLit:tlg0062.tlg020.1st1K-grc1","text":"ΕΡΜΗΣ1 Ὁ μὲν Καύκασος, ὦ Ἥφαιστε, οὗτος, ᾧ τὸν\nἄθλιον τουτονὶ Τιτᾶνα προσηλῶσθαι δεήσει·\nπερισκοπῶμεν δὲ ἤδη κρημνόν τινα ἐπιτήδειον,\nεἴ πον τῆς χιόνος τι γυμνόν ἐστιν, ὡς βεβαιότερον\nκαταπαγείη τὰ δεσμὰ καὶ οὗτος ἅπασι περιφανὴς\nεἴη κρεμάμενος.\nΗΦΑΙΣΤΟΣΠερισκοπῶμεν, ὦ Ἑρμῆ· οὔτε γὰρ ταπεινὸν\nκαὶ πρόσγειον ἐσταυρῶσθαι χρή, ὡς μὴ ἐπαμύνοιεν\nαὐτῷ τὰ πλάσματα αὐτοῦ οἱ ἄνθρωποι,\nοὔτε μὴν κατὰ τὸ ἄκρον,—ἀφανὴς γὰρ ἂν εἴη τοῖς\nκάτω — ἀλλʼ εἰ δοκεῖ κατὰ μέσον ἐνταῦθά που\nὑπὲρ τῆς φάραγγος ἀνεσταυρώσθω ἐκπετασθεὶς\nτὼ χεῖρε ἀπὸ τουτουὶ τοῦ κρημνοῦ πρὸς τὸν\nἐναντίον.\nΕΡΜΗΣΕὖ λέγεις· ἀπόξυροί τε γὰρ αἱ πέτραι καὶ\nἀπρόσβατοι πανταχόθεν, ἠρέμα ἐπινενευκυῖαι,\nκαὶ τῷ ποδὶ στενὴν ταύτην ὁ κρημνὸς ἔχει τὴν\nἐπίβασιν, ὡς ἀκροποδητὶ μόλις ἑστάναι, καὶ ὅλως\nἐπικαιρότατος ἂν ὁ σταυρὸς γένοιτο. μὴ μέλλε\nοὖν, ὦ Προμηθεῦ, ἀλλʼ ἀνάβαινε καὶ πάρεχε\nσεαυτὸν καταπαγησόμενον πρὸς τὸ ὄρος.\nΠΡΟΜΗΘΕΥΣ2 Ἀλλὰ κἂν ὑμεῖς γε, ὦ Ἥφαιστε καὶ Ἑρμῆ,\nκατελεησατέ με παρὰ τὴν ἀξίαν δυστυχοῦντα.\nΕΡΜΗΣΤοῦτο φής, ὦ Προμηθεῦ, ἀντὶ σοῦ ἀνασκολοπισθῆναι\nαὐτίκα μάλα παρακούσαντας τοῦ\nἐπιτάγματος· ἢ οὐχ ἱκανὸς εἶναί σοι δοκεῖ ὁ\nΚαύκασος καὶ ἄλλους χωρῆσαι δύο προσπατταλευθέντας;\nἀλλʼ ὄρεγε τὴν δεξιάν· σὺ δέ, ὦ\nἭφαιστε, κατάκλειε καὶ προσήλου καὶ τὴν\nσφῦραν ἐρρωμένως κατάφερε. δὸς καὶ τὴν ἑτέραν·\nκατειλήφθω εὖ μάλα καὶ αὕτη. εὖ ἔχει.\nκαταπτήσεται δὲ ἤδη καὶ ὁ ἀετὸς ἀποκερῶν τὸ\nἧπαρ, ὡς πάντα ἔχοις ἀντὶ τῆς καλῆς καὶ εὐμηχάνου\nπλαστικῆς.\nΠΡΟΜΗΘΕΥΣ3 Ὦ Κρόνε καὶ Ἰαπετὲ καὶ σὺ ὦ μῆτερ, οἷα\nπέπονθα ὁ κακοδαίμων οὐδὲν δεινὸν εἰργασμένος.\nΕΠΜΗΣΟὐδέν, ὦ Προμηθεῦ, δεινὸν εἰργάσω, ὅς πρῶτα\nμὲν τὴν νομὴν τῶν κρεῶν ἐγχειρισθεὶς οὕτως ἄδικον\nἐποιήσω καὶ ἀπατηλήν, ὡς σαυτῷ μὲν τὰ\nκάλλιστα ὑπεξελέσθαι, τὸν Δία δὲ παραλογίσασθαι\nὀστᾶ “ καλύψας ἄργετι δημῷ”; μέμνημαι\nγὰρ Ἡσιόδου νὴ Διʼ οὕτως εἰπόντος· ἔπειτα δὲ\nτοὺς ἀνθρώπους ἀνέπλασας, πανουργότατα ζῷα,\nκαὶ μάλιστά γε τὰς γυναῖκας· ἐπὶ. πᾶσι δὲ τὸ\nτιμιώτατον κτῆμα τῶν θεῶν τὸ πῦρ κλέψας, καὶ\nτοῦτο ἔδωκας τοῖς ἀνθρώποις; τοσαῦτα δεινὰ\nεἰργασμένος φὴς μηδὲν ἀδικήσας δεδέσθαι;\nΠΡΟΜΗΘΕΥΣ4 Ἔοικας, ὦ Ἑρμῆ, καὶ σὺ κατὰ τὸν ποιητὴν\n“ἀναίτιον αἰτιάασθαι,” ὃς τὰ τοιαῦτά μοι προφέρεις,\nἐφʼ οἷς ἔγωγε τῆς ἐν πρυτανείῳ σιτήσεως\nεἰ τὰ δίκαια ἐγίγνετο, ἐτιμησάμην ἂν ἐμαυτῷ.\nεἰ γοῦν σχολή σοι, ἡδέως ἂν καὶ δικαιολογησαίμην\nὑπὲρ τῶν ἐγκλημάτων, ὡς δείξαιμ ἄδικα\nἐγνωκότα περὶ ἡμῶν τὸν Δία· σὺ δὲ—στωμύλος\nγὰρ εἶ καὶ δικανικός—ἀπολόγησαι ὑπὲρ αὐτοῦ\nὡς δικαίαν τὴν ψῆφον ἔθετο, ἀνεσταυρῶσθαί\nμε πλησίον τῶν Κασπίων τούτων πυλῶν ἐπὶ τοῦ\nΚαυκάσου, οἴκτιστον θέαμα πᾶσι Σκύθαις.\nΕΠΜΗΣἝωλον μέν, ὦ Προμηθεῦ, τὴν ἔφεσιν ἀγωνιῇ\nκαὶ ἐς οὐδὲν δέον· ὅμως δʼ οὖν λέγε· καὶ γὰρ\nἄλλως περιμένειν ἀναγκαῖον, ἕστʼ ἂν ὁ ἀετὸς\nκαταπτῇ ἐπιμελησόμενός σου τοῦ ἥπατος. τὴν\nἐν τῷ μέσῳ δὴ ταύτην σχολὴν καλῶς ἂν ἔχον\nεἴη εἰς ἀκρόασιν καταχρήσασθαι σοφιστικήν,\nοἷος εἶ σὺ πανουργότατος ἐν τοῖς λόγοις.\nΠΡΟΜΗΘΕΥΕ5 Πρότερος οὖν, ὦ Ἑρμῆ, λέγε, καὶ ὅπως μου ὡς\nδεινότατα. κατηγορήσῃς μηδὲ καθυφῇς τι τῶν\nδικαίων τοῦ πατρός. σὲ δέ, ὦ Ἥφαιστε, δικαστὴν\nποιοῦμαι ἔγωγε.\nΗΦΑΙΣΤΟΣΜὰ Δί᾿ , ἀλλὰ κατήγορον ἀντὶ δικαστοῦ ἴσθι\n\n\n\nμε ἕξων, ὃς τὸ πῦρ ὑφελόμενος ψυχράν μοι τὴν\nκάμινον ἀπολέλοιπας.\nΠΡΟΜΗΘΕΥΣΟὐκοῦν διελόμενοι τὴν κατηγορίαν, σὺ μὲν\nπερὶ τῆς κλοπῆς ἤδη σύνειρε, ὁ Ἑρμῆς δὲ τὴν\nκρεανομίαν καὶ τὴν ἀνθρωποποιίαν αἰτιάσεται·\nἄμφω δὲ τεχνῖται καὶ εἰπεῖν δεινοὶ ἐοίκατε εἶναι.\nΗΦΑΙΣΤΟΣὉ Ἑρμῆς καὶ ὑπὲρ ἐμοῦ ἐρεῖ· ἐγὼ γὰρ οὐ\nπρὸς λόγοις τοῖς δικανικοῖς εἰμι, ἀλλʼ ἀμφὶ τὴν\nκάμινον ἔχω τὰ πολλά· ὁ δὲ ῥήτωρ τε ἐστι καὶ\nτῶν τοιούτων οὐ παρέργως μεμέληκεν αὐτῷ.\nΠΡΟΜΗΘΕΥΣἘγὼ μὲν οὐκ ἄν ποτε ᾤμην καὶ περὶ τῆς κλοπῆς\nτὸν Ἑρμῆν ἐθελῆσαι ἂν εἰπεῖν οὐδὲ ὀνειδιεῖν μοι τὸ\nτοιοῦτον ὁμοτέχνῳ ὄντι. πλὴν ἀλλʼ εἰ καὶ τοῦτο,\nΜαίας παῖ, ὑφίστασαι, καιρὸς ἤδη περαίνειν τὴν\nκατηγορίαν.\nΕΡΜΗΣ6 Πάνυ γοῦν, ὦ Προμηθεῦ, μακρῶν δεῖ λόγων καὶ\nἱκανῆς τινος παρασκευῆς ἐπὶ τὰ σοὶ πεπραγμένα,\nοὐχὶ δὲ ἀπόχρη μόνα τὰ κεφάλαια εἰπεῖν τῶν\nἀδικημάτων, ὅτι ἐπιτραπέν σοι μοιρᾶσαι τὰ κρέα\nσαυτῷ μὲν τὰ κάλλιστα ἐφύλαττες, ἐξηπάτας δὲ\nτὸν βασιλέα, καὶ τοὺς ἀνθρώπους ἀνέπλασας,\nοὐδὲν δέον, καὶ τὸ πῦρ κλέψας παῤ ἡμῶν ἐκόμισας\nἐς αὐτούς· καί μοι δοκεῖς, ὦ βέλτιστε, μὴ συνιέναι\nἐπὶ τοῖς τηλικούτοις πάνυ φιλανθρώπου τοῦ Διὸς\nπεπειραμένος. εἰ μὲν οὖν ἔξαρνος εἶ μὴ εἰργάσθαι\nαὐτά, δεήσει καὶ διελέγχειν καὶ ῥῆσίν τινα μακρὰν\nἀποτείνειν καὶ πειρᾶσθαι ὡς ἔνι μάλιστα ἐμφανίζειν\nτὴν ἀλήθειαν· εἰ δὲ φὴς τοιαύτην πεποιῆσθαι\n\n\nτὴν νομὴν τῶν κρεῶν καὶ τὰ περὶ τοὺς ἀνθρώπους\nκαινουργῆσαι καὶ τὸ πῦρ κεκλοφέναι, ἱκανῶς κατηγόρηταί\nμοι, καὶ μακρότερα οὐκ ἂν εἴποιμι· λῆρος\nγὰρ ἄλλως τὸ τοιοῦτον.\nΠΡΟΜΗΘΕΥΣ7 Εἰ μὲν καὶ ταῦτα λῆρός ἐστιν εἴρηκας, εἰσόμθα\nμικρὸν ὕστερον· ἐγὼ δέ, ἐπείπερ ἱκανὰ φὴς\nεἶναι τὰ κατηγορημένα, πειράσομαι ὡς ἂν οἷός τε\nὦ διαλύσασθαι τὰ ἐγκλήματα. καὶ τρῶτόν γε\nἄκουσον τὰ περὶ τῶν κρεῶν. καίτοι, νὴ τὸν\nΟὐρανόν, καὶ νῦν λέγων αὐτὰ αἰσχύνομαι ὑπὲρ\nτοῦ Διός, εἰ οὕτω μικρολόγος καὶ μεμψίμοιρός\nἐστιν, ὡς διότι μικρὸν ὀστοῦν ἐν τῇ μερίδι εὗρε,\nἀνασκολοπισθησόμενον πέμπειν παλαιὸν οὕτω\nθεόν, μήτε τῆς συμμαχίας μνημονεύσαντα μήτε\nαὖ τὸ τῆς ὀργῆς κεφάλαιον ἡλίκον ἐστὶν ἐννοήσαντα\nκαὶ ὡς μειρακίου τὸ τοιοῦτον, ὀργίζεσθαι\nκαὶ ἀγανακτεῖν εἰ μὴ τὸ μεῖζον αὐτὸς λήψεται.\n8 καίτοι τάς γε ἀπάτας, ὦ Ἑρμῆ, τὰς τοιαύτας σνμποτικὰς\nοὔσας οὐ χρή. οἶμαι, ἀπομνημονεύειν,\nἀλλʼ εἰ καί τι ἡμάρτηται μεταξὺ εὐωχουμένων, παιδιὰν\nἡγεῖσθαι καὶ αὐτοῦ ἐν τῷ συμποσίῳ καταλιπεῖν\nτὴν ὀργήν· ἐς δὲ τὴν αὔριον ταμιεύεσθαι τὸ\nμῖσος καὶ μνησικακεῖν καὶ ἕωλόν τινα μῆνιν διαφυλάττειν,\nἄπαγε, οὔτε θεοῖς πρέπον οὔτε ἄλλως\nβασιλικόν· ἢν γοῦν ἀφέλῃ τις τῶν συμποσίων τὰς\nκομψείας ταύτας, ἀπάτην καὶ σκώμματα καὶ τὸ\nδιασιλλαίνειν καὶ ἐπιγελᾶν, τὸ καταλειπόμενόν\nἐστι μέθη καὶ κόρος καὶ σιωπή, σκυθρωπὰ καὶ\nἀτερπῆ πράγματα καὶ ἥκιστα συμποσίῳ πρέποντα,\nὥστε ἔγωγε οὐδὲ μνημονεύσειν εἰς. τὴν ὑστεραίαν\n\n\nἔτι ᾤμην τούτων τὸν Δία, οὐχ ὅπως τηλικαῦτα\nἐπ᾿ αὐτοῖς ἀγανακτήσειν καὶ πάνδεινα ἡγήσεσθαι\nπεπονθέναι, εἰ διανέμν τις κρέα παιδιάν τινα\nἔπαιζε πειρώμενος εἰ διαγνώσεται τὸ βέλτιον ὀ\nαἱρούμενος.\n9 Τίθει δ᾿ ὅμως, ὦ Ἑρμῆ, τὸ χαλεπώτερον, μὴ\nτὴν ἐπάττω μοῖραν ἀπονενεμηκέναι τῷ Διί, τὴν δ᾿\nὅλην ὑφῃρῆσθαι· τί οὖν; διὰ τοῦτο ἐχρῆν, τὸ τοῦ\nλόγου, τῇ γῇ τὸν οὐρανὸν ἀναμεμῖχθαι καὶ δεσμὰ\nκαὶ σταυροὺς καὶ Καύκασον ὅλον ἐπινοεῖν καὶ\nἀετοὺς καταπέμπειν καὶ τὸ ἧπαρ ἐκκολάπτειν;\nὅρα γὰρ μὴ πολλήν τινα ταῦτα κατηγορῇ τοῦ\nἀγανακτοῦντος αὐτοῦ μικροψυχίαν καὶ ἀγένειαν\nτῆς γνώμης καὶ πρὸς ὀργὴν εὐχέρειαν. ἢ τί γὰρ\nἂν ἐποίησεν οὗτος ὅλον βοῦν ἀπολέσας, εἰ κρεῶν\nὀλίγων ἕνεκα τηλικαῦτα ἐργάζεται;\n10 Καίτοι πόσῳ οἱ ἄνθρωποι εὐγνωμονέστερον διάκεινται\nποὸς τὰ τοιαῦτα, οὓς εἰκὸς ἦν καὶ τὰ ἐς\nτὴν ὀργὴν ὀξυτέρους εἶναι τῶν θεῶν; ἀλλ᾿ ὅμως\nἐκείνων οὐκ ἔστιν ὅστις τῷ μαγείρῳ σταυροῦ ἂν\nτιμήσαιτο, εἰ τὰ κρέα ἕψων καθεὶς τὸν δάκτυλον\nτοῦ ζωμοῦ τι περιελιχμήσατο ἢ ὀπτωμένων ἀποσπάσας\nτι κατεβρόχθισεν, ἀλλὰ συγγνώμην ἀπονέμουσιν\nαὐτοῖς· εἰ δὲ καὶ πάνυ ὀργισθεῖεν, ἢ\nκονδύλους ἐνέτριψαν ἢ κατὰ κόρρης ἐπάταξαν,\nἀνεσκολοπίσθη δὲ οὐδεὶς παῤ αὐτοῖς τῶν τηλικούτων\nἕνεκα.\nΚαὶ περὶ μὲν τῶν κρεῶν τοσαῦτα, αἰσχρὰ μὲν\nκἀμοὶ ἀπολογεῖσθαι, πολὺ δὲ αἰσχίω κατηγορεῖν\n11 ἐκείνῳ. περὶ δὲ τῆς πλαστικῆς καὶ ὅτι τοὺς ἀνθρώπους\nἐποίησα, καιρὸς ἤδη λέγειν. τοῦτο δέ, ὦ\n\n\n\nἙρμῆ, διττὴν ἔχον τὴν κατηγορίαν, οὐκ οἶδα καθʼ\nὁπότερον αἰτιᾶσθέ μου, πότερα ὡς οὐδὲ ὅλως ἐχρῆν\nτοὺς ἀνθρώπους γεγονέναι, ἀλλʼ ἄμεινον ἦν ἀτρεμεῖν\nαὐτοὺς γῆν ἄλλως ὄντας, ἢ ὡς πεπλάσθαι μὲν\nἐχρῆν, ἄλλον δέ τινα καὶ μὴ τοῦτον διεσχηματίσθαι\nτὸν τρόπον; ἐγὼ δὲ ὅμως ὑπὲρ ἀμφοῖν ἐρῶ·\nκαὶ πρῶτόν γε, ὡς οὐδεμία τοῖς θεοῖς ἀπο τούτου\nβλάβη γεγένηται, τῶν ἀνθρώπων ἐς τὸν βίον\nπαραχθέντων, πειράσομαι δεικνύειν· ἔπειτα δέ,\nὡς καὶ συμφέροντα καὶ ἀμείνω ταῦτα αὐτοῖς παρὰ\nπολὺ ἢ εἰ ἐρήμην καὶ ἀπάνθρωπον συνέβαινε τὴν\nγῆν μένειν.\n12 Ἠν τοίνυν πάλαι—ῥᾷον γὰρ οὕτω δῆλον ἂν\nγένοιτο, εἴ τι ἠδίκηκα ἐγὼ μετακοσμήσας καὶ\nνεωτερίσας τὰ περὶ τοὺς ἀνθρώπους—ἦν οὖν τὸ\nθεῖον μόνον καὶ τὸ ἐπουράνιον γένος, ἡ γῆ δὲ\nἄγριόν τι χρῆμα καὶ ἄμορφον, ὕλαις ἅπασα καὶ\nταύταις ἀνημέροις λάσιος, οὔτε δὲ βωμοὶ θεῶν ἢ\nνεώς,—πόθεν γάρ; —ἢ ξόανα ἤ τι ἄλλο τοιοῦτον,\nοἷα πολλὰ νῦν ἀπανταχόθι φαίνεται μετὰ\nπάσης ἐπιμελείας τιμώμενα· ἐγὼ δὲ—ἀεὶ γάρ τι\nπροβουλεύω ἐς τὸ κοινὸν καὶ σκοπῶ ὅπως αὐξηθήσεται\nμὲν τὰ τῶν θεῶν, ἐπιδώσει δὲ καὶ τἆλλα\nπάντα ἐς κόσμον καὶ κάλλος—ἐνενόησα ὡς ἄμεινον\nεἴη ὀλίγον ὅσον τοῦ πηλοῦ λαβόντα ζῷά τινα\nσυστήσασθαι καὶ ἀναπλάσαι τὰς μορφὰς μὲν ἡμῖν\nαὐτοῖς προσεοικότα· καὶ γὰρ ἐνδεῖν τι ᾤμην τῷ\nθείῳ, μὴ ὄντος τοῦ ἐναντίου αὐτῷ καὶ πρὸς ὃ\nἔμελλεν ἡ ἐξέτασις γιγνομένη εὐδαιμονέστερον\n\n\n\n\n\nἀποφαίνειν αὐτό· θνητὸν μέντοι εἶναι τοῦτο,\nεὐμηχανώτατον δ᾿ ἄλως καὶ συνετώτατον καὶ τοῦ\nβελτίονος αἰσθανόμενον.\n13 καὶ δὴ κατὰ τὸν ποιητικὸν\nλόγον “γαῖαν ὕδει φύρας” καὶ διαμαλάξας\nἀνέπλασα τοὺ ἀνθρώπους, ἔτι καὶ τὴν Ἀθηνᾶν\nπαρακαλεσας συνεπιλαβέσθαι μοι τοῦ ἔργου,\nταῦτά ἐστιν ἃ μεγάλα ἐγὼ τοὺς θεοὺς ἠδίκηκα.\nκαὶ τὸ ζημίωμα ὁρᾷς ἡλίκον, εἰ ἐκ πηλοῦ ζῷα\nἐποίησα καὶ τὸ τέως ἀκίνητον εἰς κίνησιν ἤγαγον·\nκαί, ὡς ἔοικε, τὸ ἀπ᾿ ἐκείνου ἧττον θεοί εἰσιν οἱ\nθεοί, διότι καὶ ἐπὶ γῆς τινα θνητὰ ζῷα γεγένηται·\nοὕτω γὰρ δὴ καὶ ἀγανακτεῖ νῦν ὁ Ζεὺς ὥσπερ\nἐλαττουμένων τῶν θεῶν ἐκ τῆς τῶν ἀνθρώπων\nγενέσεως, εἰ μὴ ἄρα τοῦτο δέδιε, μὴ καὶ οὗτοι\nἑπανάστασιν ἐπ᾿ αὐτὸν βουλεύσωσι καὶ πόλεμον\nἐξενέγκωσι πρὸς τοὺς θεοὺς ὥσπερ οἱ\nΓίγαντες.\nἈλλ᾿ ὅτι μὲν δὴ οὐδὲν ἠδίκησθε, ὦ Ἑρμῆ, πρὸς\nἐμοῦ καὶ τῶν ἔργων τῶν ἐμῶν, δῆλον· ἢ σὺ δεῖξον\nκἂν ἕν τι μικρότατον, κἀγὼ σιωπήσομαι καὶ\n14 δίκαια ἔσομαι πεπονθὼς πρὸς ὑμῶν. ὅτι δὲ καὶ\nχρήσιμα ταῦτα γεγένηται τοῖς θεοῖς, οὕτως ἂν\nμάθοις, εἰ ἐπιβλέψειας ἅπασαν τὴν γῆν οὐκέτ᾿\nαὐχμηρὰν καὶ ἀκαλλῆ οὖσαν, ἀλλὰ πόλεσι καὶ\nγεωργίαις καὶ φυτοῖς ἡμέροις διακεκοσμημένην καὶ\nτὴν θάλατταν πλεομένην καὶ τὰς νήσους κατοικουμένας,\nἁπανταχοῦ δὲ βωμοὺς καὶ θυςίας καὶ ναοὺς\nκαὶ πανηγύρεις·\nμεσταὶ δὲ Διὸς πᾶσαι μὲν ἀγυιαί,πᾶσαι δ᾿ ἀνθρώπων ἀγοραί.\n\n\n\nκαὶ γὰρ εἰ μὲν ἐμαυτῷ μόνῳ κτῆμα τοῦτο ἐπλασάμην,\nἐπλεονέκτουν ἂν ἴσως, νυνὶ δὲ εἰς τὸ\nκοινὸν φέρων κατέθηκα ὑμῖν αὐτοῖς· μᾶλλον δὲ\nΔιὸς μὲν καὶ Ἀπόλλωνος καὶ Ἥρας καὶ σοῦ δέ,\nὦ Ἑρμῆ, νεὼς ἰδεῖν ἀπανταχοῦ ἐστι, Προμηθέως\nδὲ oύδαμοῦ. ὁρᾷς ὅπως τὰ ἐμαυτοῦ μόνα σκοπῶ,\nτὰ κοινὰ δὲ καταπροδίδωμι καὶ ἐλάττω ποιῶ;\n15 Ἔτι δέ μοι, ὦ Ἐρμῆ, καὶ τόδε ἐννόησον, εἴ τι\nσοι δοκεῖ ἀγαθὸν ἀμάρτυρον, οἷον κτῆμα ἢ ποίημα\nὃ μηδεὶς ὄψεται μηδὲ ἐπαινέσεται, ὁμοίως ἡδὺ καὶ\nτερπνὸν ἔσεσθαι τῷ ἔχοντι, πρὸς δὴ τί τοῦτʼ\nἔφην; ὅτι μὴ γενομένων τῶν ἀνθρώπων ἀμάρτυρον\nσυνέβαινε τὸ κάλλος εἶναι τῶν ὅλων, καὶ πλοῦτόν\nτινα πλουτήσειν ἐμέλλομεν οὔτε ὑπʼ ἄλλου τινὸς\nθαυμασθησόμενον οὔτε ἡμῖν αὐτοῖς ὁμοίως τίμιον·\nοὐδὲ γὰρ ἂν εἴχομεν πρὸς ὅ τι ἔλαττον παραθεωρῶμεν\nαὐτόν, οὐδʼ ἂν συνίεμεν ἡλίκα εὐδαιμονοῦμεν\nοὐχ ὁρῶντες ἀμοίρους τῶν ἡμετέρων τινάς·\nοὕτω γὰρ δὴ καὶ τὸ μέγα δόξειεν ἂν μέγα, εἰ τῷ\nμικρῷ παραμετροῖτο. ὑμεῖς δέ, τιμᾶν ἐπὶ τῷ\nπολιτεύματι τούτῳ δέον, ἀνεσταυρώκατέ με καὶ\nταύτην μοι τὴν ἀμοιβὴν ἀποδεδώκατε τοῦ βουλεύματος.\n16 Ἀλλὰ κακοῦργοί τινες, φής, ἐν αὐτοῖς καὶ\nμοιχεύουσι καὶ πολεμοῦσι καὶ ἀδελφὰς γαμοῦσι\nκαὶ πατράσιν ἐπιβουλεύουσι. παῤ ἡμῖν γὰρ\nοὐχὶ πολλὴ τούτων ἀφθονία; καὶ οὐ δήπου διὰ\nτοῦτο αἰτιάσαιτʼ ἄν τις τὸν Οὐρανὸν καὶ τὴν Γῆν,\nὅτι ἡμᾶς συνεστήσαντο. ἔτι καὶ τοῦτο ἴσως φαίης\nἄν, ὅτι ἀνάγκη πολλὰ ἡμᾶς ἔχειν πράγματα ἐπιμελουμένους\nαὐτῶν, οὐκοῦν διά γε τοῦτο καὶ ὁ\n\n\nνομεὺς ἀχθέσθω ἐπὶ τῷ ἔχει τὴν ἀγέλην, διότι\nἀναγκαῖον αὐτῷ ἐπιμελεῖσθαι αὐτῆς. καίτοι τό γε\nἐργῶδες τοῦτο καὶ ἡδύ· ἄλλως καὶ ἡ φροντὶς οὐκ\nἀτερπὴς ἔχουσά τινα διατριβήν. ἢ τί γὰρ ἂν\nἐπράττομεν οὐκ ἔχοντες ὧν προνοοῦμεν τούτων;\nἠργοῦμεν ἂν καὶ τὸ νέκταρ ἐπίνομεν καὶ τῆς\nἀμβροσίας ἐνεφορούμεθα οὐδὲν ποιοῦντες.\n17 ὃ δὲ\nμάλιστά με πνίγει τοῦτʼ ἐστίν, ὅτι μεμφόμενοι\nτὴν ἀνθρωποποιίαν καὶ μάλιστά γε τὰς γυναῖκας\nὅμως ἐρᾶτε αὐτῶν καὶ οὐ διαλείπετε κατιόντες,\nἄρτι μὲν ταῦροι, ἄρτι δὲ σάτυροι καὶ κύκνοι\nγενόμενοι, καὶ θεοὺς ἐξ αὐτῶν ποιεῖσθαι ἀξιοῦτε.\nἈλλ᾿  ἐχρῆν μέν, ἴσως φήσεις, ἀναπεπλάσθαι\nτοὺς ἀνθρώπους, ἄλλον δέ τινα τρόπον, ἀλλὰ μὴ\nἡμῖν ἐοικότας· καὶ τί ἂν ἄλλο παράδειγμα τούτου\nἄμεινον προεστησάμην, ὃ πάντως καλὸν ἠπιστάμην;\nἢ ἀσύνετον καὶ θηριῶδες ἔδει καὶ ἄγριον\nἀπεργάσασθαι τὸ ζῷον; καὶ πῶς ἢ θεοῖς\nἔθυσαν ἢ τὰς ἄλλας ὑμῖν τιμὰς ἀπένειμαν οὐχὶ\nτοιοῦτοι γενόμενοι; ἀλλὰ ὑμεῖς, ὅταν μὲν ὑμῖν τὰς\nἑκατόμβας προσάγωσιν, οὐκ οἰκνεῖτε, κἂν ἐπὶ τὸν\nὨκεανὸν ἐλθεῖν δέῃ “ μετʼ ἀμύμονας Αἰθιοπῆας·”\nτὸν δὲ τῶν τιμῶν ὑμῖν καὶ τῶν θυσιῶν αἴτιον\nἀνεσταυρώκατε.\nΠερὶ μὲν οὖν τῶν ἀνθρώπων καὶ ταῦτα ἱκανά.\n18 ἤδη δὲ καὶ ἐπὶ τὸ πῦρ, εἰ δοκεῖ, μέτειμι καὶ τὴν\nἐπονείδιστον ταύτην κλοπήν, καὶ πρὸς θεῶν\nτοῦτό μοι, ἀπόκριναι μηδὲν ὀκνήσας· ἔσθ’ ὅ τι\nἡμεῖς τοῦ πυρὸς ἀπολωλέκαμεν, ἐξ οὗ καὶ παῤ\nἀνρώποις ἐστιν; οὐκ ἂν εἴποις. αὕτη γάρ, οἶμαι,\nφύσις τουτουὶ τοῦ κτήματος, οὐδέν τι ἔλαττον\nγίγνεται, εἰ καί τις ἄλλος αὐτοῦ μεταλάβοι· οὐ\nγὰρ ἀποσβέννυται ἐναυσαμένου τινός· φθόνος δὲ\nδὴ ἄντικρυς τὸ τοιοῦτο, ἀφʼ ὧν μηδὲν ὑμεῖς\nἠδίκησθε, τούτων κωλύειν μεταδιδόναι τοῖς δεομένοις.\nκαίτοι θεούς γε ὄντας ἀγαθοὺς εἶναι χρὴ\nκαὶ “ δωτῆρας ἑάων” καὶ ἔξω φθόνον παντὸς\nἑστάναι· ὅπου γε καὶ εἰ τὸ πᾶν τοῦτο πῦρ ὑφελόμενος\nκατεκόμισα ἐς τὴν γῆν μηδʼ ὅλως τι αὐτοῦ\nκαταλιπών, οὐ μεγάλα ὑμᾶς ἠδίκουν· οὐδὲν γὰρ\nὑμεῖς δεῖσθε αὐτοῦ μήτε ῥιγοῦντες μήτε ἕψοντες\nτὴν ἀμβροσίαν μήτε φωτὸς ἐπιτεχνητοῦ δεόμενοι.\n19 οἱ δὲ ἄνθρωποι καὶ εἰς τὰ ἄλλα μὲν ἀναγκαίῳ\nχρῶνται τῷ πυρί, μάλιστα δὲ ἐς τὰς θυσίας, ὅπως\nἔχοιεν κνισᾶν τὰς ἀγυιὰς καὶ τοῦ λιβανωτοῦ\nθυμιᾶν καὶ τὰ μηρία καίειν ἐπὶ τῶν βωμῶν. ὁρῶ\nδέ γε ὑμᾶς μάλιστα χαίροντας τῷ καπνῷ καὶ τὴν\nεὐωχίαν ταύτην ἡδίστην οἰομένους, ὁπόταν εἰς τὸν\nοὐρανὸν ἡ κνῖσα παραγένηται “ ἑλισσομένη περὶ\nκαπνῷ.” ἐναντιωτάτη τοίνυν ἡ μέμψις αὕτη ἂν\nγένοιτο τῇ ὑμετέρᾳ ἐπιθυμίᾳ. θαυμάζω δὲ ὅπως\nοὐχὶ καὶ τὸν ἥλιον κεκωλύκατε καταλάμπειν\nαὐτούς· καίτοι πῦρ καὶ οὗτός ἐστι πολὺ θειότερόν\nτε καὶ πυρωδέστερον. ἢ κἀκεῖνον αἰτιᾶσθε ὡς\nσπαθῶντα ὑμῶν τὸ κτῆμα;\nΕἴρηκα. σφὼ δέ, ὦ Ἑρμῆ καὶ Ἥφαιστε, εἴ τι\nμὴ καλῶς εἰρῆσθαι δοκεῖ, διευθύνετε καὶ ἐξελέγχετε,\nκἀγὼ αὖθις ἀπολογήσομαι.\nΕΡΜΗΣ20 Οὐ ῥᾴδιον, ὦ Προμηθεῦ, πρὸς οὕτω γενναῖον\nσοφιστὴν ἁμιλλᾶσθαι· πλὴν ἀλλὰ ὤνησο, διότι\n\n\n\nμὴ καὶ ὁ Ζεὺς ταῦτα ἐπήκουςέ σου· εὖ γὰρ οἰδα,\nἑκκαίδεκα γῦπας ἂν ἐπέστηςέ σοι τὰ ἔγκατα\nἐξαιρήσοντας· οὕτω δεινῶς αὐτοῦ κατηγόρηκας\nἀπολογεῖσθαι δοκῶν. ἐκεῖνο δέ γε θαυμάζω, ὅπως\nμάντις ὢν οὐ προεγίγνωσκες ἐπὶ τούτοις\nκολασθησόμενος.\nΠΡΟΜΗΘΕΥΣἘπιστάμην, ὦ Ἑρμῆ, καὶ ταῦτα μὲν καὶ ὅτι\nἀπολυθήσομαι αὐθις οἶδα, καὶ ἤδη γέ τις ἐκ\nΘηβῶν ἀφίξεται σὸς ἀδελφὸς οὐκ εἰς μακρὰν\nκατατοξεύσων ὃν φὴς ἐπιπτήσεσθαί μοι τὸν ἀετόν.\nΕΡΜΗΣΕἰ γὰρ γένοιτο, ὦ Προμηθεῦ, ταῦτα καὶ ἐπίδοιμί\nσε λελυμένον, κοινῇ σὺν ἡμῖν εὐωχούμενον, οὐ\nμέντοι καὶ κρεανομοῦντά γε.\nΠΡΟΜΗΘΕΥΣ21 Θύρρει· καὶ συνευωχήσομαι ὑμῖν καὶ ὁ Ζεὺς\nλύσει με οὐκ ἀντὶ μικρᾶς εὐεργεσίας.\nΕΡΜΗΣΤίνος ταύτης; μὴ γὰρ ὀκνήσῃς εἰπεῖν.\nΠΡΟΜΗΘΕΥΣΟἰσθα, ὦ Ἑρμῆ, τὴν Θέτιν; ἀλλ᾿ οὐ χρὴ\nλέγειν· φυλάττειν γὰρ ἄμεινον τὸ ἀπόρρητον, ὡς\nμισθὸς εἴη καὶ λύτρα μοι ἀντὶ τῆς καταδίκης.\nΕΡΜΗΣἈλλὰ φύλαττε, ὦ Τιτάν, εἰ τοῦτ᾿ ἄμενον.\nἡμεῖς δὲ ἀπίωμεν, ὦ Ἥφαιστε· καὶ γὰρ ἤδη\nπλησίον οὑτοσὶ ὁ ἀετός. ὑπόμενε οὖν καρτερῶς·\nεἴη δέ γε ἤδη σοι τὸν Θηβαῖον ὃν φὴς τοξότην\nἐπιφανὴναι, ὡς παύσειέ σε ἀνατεμνόμενον ὑπὸ τοῦ\nὀρνέον.\n","locs":[{"loc":"urn:cts:greekLit:tlg0062.tlg020:1","start":0,"length":872},{"loc":"urn:cts:greekLit:tlg0062.tlg020:2","start":872,"length":535},{"loc":"urn:cts:greekLit:tlg0062.tlg020:3","start":1407,"length":583},{"loc":"urn:cts:greekLit:tlg0062.tlg020:4","start":1990,"length":791},{"loc":"urn:cts:greekLit:tlg0062.tlg020:5","start":2781,"length":863},{"loc":"urn:cts:greekLit:tlg0062.tlg020:6","start":3644,"length":784},{"loc":"urn:cts:greekLit:tlg0062.tlg020:7","start":4428,"length":592},{"loc":"urn:cts:greekLit:tlg0062.tlg020:8","start":5020,"length":798},{"loc":"urn:cts:greekLit:tlg0062.tlg020:9","start":5818,"length":489},{"loc":"urn:cts:greekLit:tlg0062.tlg020:10","start":6307,"length":466},{"loc":"urn:cts:greekLit:tlg0062.tlg020:11","start":6773,"length":711},{"loc":"urn:cts:greekLit:tlg0062.tlg020:12","start":7484,"length":877},{"loc":"urn:cts:greekLit:tlg0062.tlg020:13","start":8361,"length":614},{"loc":"urn:cts:greekLit:tlg0062.tlg020:14","start":8975,"length":845},{"loc":"urn:cts:greekLit:tlg0062.tlg020:15","start":9820,"length":701},{"loc":"urn:cts:greekLit:tlg0062.tlg020:16","start":10521,"length":673},{"loc":"urn:cts:greekLit:tlg0062.tlg020:17","start":11194,"length":751},{"loc":"urn:cts:greekLit:tlg0062.tlg020:18","start":11945,"length":823},{"loc":"urn:cts:greekLit:tlg0062.tlg020:19","start":12768,"length":692},{"loc":"urn:cts:greekLit:tlg0062.tlg020:20","start":13460,"length":640},{"loc":"urn:cts:greekLit:tlg0062.tlg020:21","start":14100,"length":505}]}
{"id":"urn:cts:greekLit:tlg0062.tlg020.perseus-grc2","text":"Ἑρμῆς ὁ μὲν Καύκασος, ὦ Ἥφαιστε, οὗτος, ω τὸν ἄθλιον τουτονὶ Τιτᾶνα προσηλῶσθαι δεήσει· περισκοπῶμεν δὲ ἤδη κρημνόν τινα ἐπιτήδειον, εἴ που τῆς χιόνος τι γυμνόν ἐστιν, ὡς βεβαιότερον καταπαγείη τὰ δεσμὰ καὶ οὗτος ἅπασι περιφανὴς εἴη κρεμάμενος.\nἭφαιστος περισκοπῶμεν, ὦ Ἑρμῆ· οὔτε γὰρ ταπεινὸν καὶ πρόσγειον ἐσταυρῶσθαι χρή, ὡς μὴ ἐπαμύνοιεν αὐτῷ τὰ πλάσματα αὐτοῦ οἱ ἄνθρωποι, οὔτε μὴν κατὰ τὸ ἄκρον, — ἀφανὴς γὰρ ἂν εἴη τοῖς κάτω — ἀλλʼ εἰ δοκεῖ κατὰ μέσον ἐνταῦθά που ὑπὲρ τῆς φάραγγος ἀνεσταυρώσθω ἐκπετασθεὶς τὼ χεῖρε ἀπὸ τουτουὶ τοῦ κρημνοῦ πρὸς τὸν ἐναντίον.\nἙρμῆς εὖ λέγεις· ἀπόξυροί τε γὰρ αἱ πέτραι καὶ ἀπρόσβατοι πανταχόθεν, ἠρέμα ἐπινενευκυῖαι, καὶ τῷ ποδὶ στενὴν ταύτην ὁ κρημνὸς ἔχει τὴν ἐπίβασιν, ὡς ἀκροποδητὶ μόλις ἑστάναι, καὶ ὅλως ἐπικαιρότατος ἂν ὁ σταυρὸς γένοιτο. μὴ μέλλε οὖν, ὦ Προμηθεῦ, ἀλλʼ ἀνάβαινε καὶ πάρεχε σεαυτὸν καταπαγησόμενον πρὸς τὸ ὄρος.\nΠρομηθεύς ἀλλὰ κἂν ὑμεῖς γε, ὦ Ἥφαιστε καὶ Ἑρμῆ, κατελεησατέ με παρὰ τὴν ἀξίαν δυστυχοῦντα.\nἙρμῆς τοῦτο φής, ὦ Προμηθεῦ, ἀντὶ σοῦ ἀνασκολοπισθῆναι ˘ αὐτίκα μάλα παρακούσαντας τοῦ ἐπιτάγματος· ἢ οὐχ ἱκανὸς εἶναί σοι δοκεῖ ὁ Καύκασος καὶ ἄλλους χωρῆσαι δύο προσπατταλευθέντας; ἀλλʼ ὄρεγε τὴν δεξιάν· σὺ δέ, ὦ Ἥφαιστε, κατάκλειε καὶ προσήλου καὶ τὴν σφῦραν ἐρρωμένως κατάφερε. δὸς καὶ τὴν ἑτέραν κατειλήφθω εὖ μάλα καὶ αὕτη εὖ ἔχει. καταπτήσεται δὲ ἤδη καὶ ὁ ἀετὸς ἀποκερῶν τὸ ἧπαρ, ὡς πάντα ἔχοις ἀντὶ τῆς καλῆς καὶ εὐμηχάνου πλαστικῆς.\nΠρομηθεύς ὦ Κρόνε καὶ Ἰαπετὲ καὶ σὺ ὦ μῆτερ, οἷα πέπονθα ὁ κακοδαίμων οὐδὲν δεινὸν εἰργασμένος.\nἙρμῆς οὐδέν, ὦ Προμηθεῦ, δεινὸν εἰργάσω, ὃς πρῶτα μὲν τὴν νομὴν τῶν κρεῶν ἐγχειρισθεὶς οὕτως ἄδικον ἐποιήσω καὶ ἀπατηλήν, ὡς σαυτῷ μὲν τὰ κάλλιστα ὑπεξελέσθαι, τὸν Δία δὲ παραλογίσασθαι ὀστᾶ καλύψας ἄργετι δημῷ ; μέμνημαι γὰρ Ἡσιόδου νὴ Δίʼ οὕτως εἰπόντος· ἔπειτα δὲ τοὺς ἀνθρώπους ἀνέπλασας, πανουργότατα ζῷα, καὶ μάλιστά γε τὰς γυναῖκας· ἐπὶ πᾶσι δὲ τὸ τιμιώτατον κτῆμα τῶν θεῶν τὸ πῦρ κλέψας, καὶ τοῦτο ἔδωκας τοῖς ἀνθρώποις; τοσαῦτα δεινὰ εἰργασμένος φὴς μηδὲν ἀδικήσας δεδέσθαι;\nΠρομηθεύς ἔοικας, ὦ Ἑρμῆ, καὶ σὺ κατὰ τὸν ποιητὴν ἀναίτιον αἰτιάασθαι ὃς τὰ τοιαῦτά μοι προφέρεις, ἐφʼ οἷς ἔγωγε τῆς ἐν πρυτανείῳ σιτήσεως, εἰ τὰ δίκαια ἐγίγνετο, ἐτιμησάμην ἂν ἐμαυτῷ. εἰ γοῦν σχολή σοι, ἡδέως ἂν καὶ δικαιολογησαίμην ὑπὲρ τῶν ἐγκλημάτων, ὡς δείξαιμι ἄδικα ἐγνωκότα περὶ ἡμῶν τὸν Δία· σὺ δὲ — στωμύλος γὰρ εἶ καὶ δικανικὸς — ἀπολόγησαι ὑπὲρ αὐτοῦ ὡς δικαίαν τὴν ψῆφον ἔθετο, ἀνεσταυρῶσθαί με πλησίον τῶν Κασπίων τούτων πυλῶν ἐπὶ τοῦ Καυκάσου, οἴκτιστον θέαμα πᾶσι Σκύθαις.\nἙρμῆς ἕωλον μέν, ὦ Προμηθεῦ, τὴν ἔφεσιν ἀγωνιῇ καὶ ἐς οὐδὲν δέον ὅμως δʼ οὖν λέγε· καὶ γὰρ ἄλλως περιμένειν ἀναγκαῖον, ἔστʼ ἂν ὁ ἀετὸς καταπτῇ ἐπιμελησόμενός σου τοῦ ἥπατος. τὴν ἐν τῷ μέσῳ δὴ ταύτην σχολὴν καλῶς ἂν ἔχον εἴη εἰς ἀκρόασιν καταχρήσασθαι σοφιστικήν, οἷος εἶ σὺ πανουργότατος ἐν τοῖς λόγοις.\nΠρομηθεύς πρότερος οὖν, ὦ Ἑρμῆ, λέγε, καὶ ὅπως μου ὡς δεινότατα κατηγορήσῃς μηδὲ καθυφῇς τι τῶν δικαίων τοῦ πατρός. σὲ δέ, ὦ Ἥφαιστε, δικαστὴν ποιοῦμαι ἔγωγε.\nἭφαιστος μὰ Δίʼ, ἀλλὰ κατήγορον ἀντὶ δικαστοῦ ἴσθι με ἕξων, ὃς τὸ πῦρ ὑφελόμενος ψυχράν μοι τὴν κάμινον ἀπολέλοιπας.\nΠρομηθεύς οὐκοῦν διελόμενοι τὴν κατηγορίαν, σὺ μὲν περὶ τῆς κλοπῆς ἤδη σύνειρε, ὁ Ἑρμῆς δὲ τὴν κρεανομίαν καὶ τὴν ἀνθρωποποιίαν αἰτιάσεται· ἄμφω δὲ τεχνῖται καὶ εἰπεῖν δεινοὶ ἐοίκατε εἶναι.\nἭφαιστος ὁ Ἑρμῆς καὶ ὑπὲρ ἐμοῦ ἐρεῖ· ἐγὼ γὰρ οὐ πρὸς λόγοις τοῖς δικανικοῖς εἰμι, ἀλλʼ ἀμφὶ τὴν κάμινον ἔχω τὰ πολλά· ὁ δὲ ῥήτωρ τέ ἐστι καὶ τῶν τοιούτων οὐ παρέργως μεμέληκεν αὐτῷ.\nΠρομηθεύς ἐγὼ μὲν οὐκ ἄν ποτε ᾤμην καὶ περὶ τῆς κλοπῆς τὸν Ἑρμῆν ἐθελῆσαι ἂν εἰπεῖν οὐδὲ ὀνειδιεῖν μοι τὸ τοιοῦτον ὁμοτέχνῳ ὄντι. πλὴν ἀλλʼ εἰ καὶ τοῦτο, ὦ Μαίας παῖ, ὑφίστασαι, καιρὸς ἤδη περαίνειν τὴν κατηγορίαν, ,\nἙρμῆς πάνυ γοῦν, ὦ Προμηθεῦ, μακρῶν δεῖ λόγων καὶ ἱκανῆς τινος παρασκευῆς ἐπὶ τὰ σοὶ πεπραγμένα, οὐχὶ δὲ ἀπόχρη μόνα τὰ κεφάλαια εἰπεῖν τῶν ἀδικημάτων, ὅτι ἐπιτραπέν σοι μοιρᾶσαι τὰ κρέα σαυτῷ μὲν τὰ κάλλιστα ἐφύλαττες, ἐξηπάτας δὲ τὸν βασιλέα, καὶ τοὺς ἀνθρώπους ἀνέπλασας, οὐδὲν δέον, καὶ τὸ πῦρ κλέψας παρʼ ἡμῶν ἐκόμισας ἐς αὐτούς· καί μοι δοκεῖς, ὦ βέλτιστε, μὴ συνιέναι ἐπὶ τοῖς τηλικούτοις πάνυ φιλανθρώπου τοῦ Διὸς πεπειραμένος. εἰ μὲν οὖν ἔξαρνος εἶ μὴ εἰργάσθαι αὐτά, δεήσει καὶ διελέγχειν καὶ ῥῆσίν τινα μακρὰν ἀποτείνειν καὶ πειρᾶσθαι ὡς ἔνι μάλιστα ἐμφανίζειν τὴν ἀλήθειαν εἰ δὲ φὴς τοιαύτην πεποιῆσθαι τὴν νομὴν τῶν κρεῶν καὶ τὰ περὶ τοὺς ἀνθρώπους καινουργῆσαι καὶ τὸ πῦρ κεκλοφέναι, ἱκανῶς κατηγόρηταί μοι, καὶ μακρότερα οὐκ ἂν εἴποιμι· λῆρος γὰρ ἄλλως τὸ τοιοῦτον.\nΠρομηθεύς εἰ μὲν καὶ ταῦτα λῆρός ἐστιν ἃ εἴρηκας, εἰσόμεθα μικρὸν ὕστερον ἐγὼ δέ, ἐπείπερ ἱκανὰ φὴς εἶναι τὰ κατηγορημένα, πειράσομαι ὡς ἂν οἷός τε ὦ διαλύσασθαι τὰ ἐγκλήματα. καὶ πρῶτόν γε ἄκουσον τὰ περὶ τῶν κρεῶν. καίτοι, νὴ τὸν Οὐρανόν, καὶ νῦν λέγων αὐτὰ αἰσχύνομαι ὑπὲρ τοῦ Διός, εἰ οὕτω μικρολόγος καὶ μεμψίμοιρός ἐστιν, ὡς διότι μικρὸν.ὀστοῦν ἐν τῇ μερίδι εὗρε, ἀνασκολοπισθησόμενον πέμπειν παλαιὸν οὕτω θεόν, μήτε τῆς συμμαχίας μνημονεύσαντα μήτε αὖ τὸ τῆς ὀργῆς κεφάλαιον ἡλίκον ἐστὶν ἐννοήσαντα καὶ ὡς μειρακίον τὸ τοιοῦτον, ὀργίζεσθαι καὶ ἀγανακτεῖν εἰ μὴ τὸ μεῖζον αὐτὸς λήψεται.\nΠρομηθεύςκαίτοι τάς γε ἀπάτας, ὦ Ἑρμῆ, τὰς τοιαύτας συμποτικὰς οὔσας οὐ χρή, οἶμαι, ἀπομνημονεύειν, ἀλλʼ εἰ καί τι ἡμάρτηται μεταξὺ εὐωχουμένων, παιδιὰν ἡγεῖσθαι καὶ αὐτοῦ ἐν τῷ συμποσίῳ καταλιπεῖν τὴν ὀργὴν ἐς δὲ τὴν αὔριον ταμιεύεσθαι τὸ μῖσος καὶ μνησικακεῖν καὶ ἕωλόν τινα μῆνιν διαφυλάττειν, ἄπαγε, οὔτε θεοῖς πρέπον οὔτε ἄλλως βασιλικὸν ἢν γοῦν ἀφέλῃ τις τῶν συμποσίων τὰς κομψείας ταύτας, ἀπάτην καὶ σκώμματα καὶ τὸ διασιλλαίνειν καὶ ἐπιγελᾶν, τὸ καταλειπόμενόν ἐστι μέθη καὶ κόρος καὶ σιωπή, σκυθρωπὰ καὶ ἀτερπῆ πράγματα καὶ ἥκιστα συμποσίῳ πρέποντα. ὥστε ἔγωγε οὐδὲ μνημονεύσειν εἰς τὴν ὑστεραίαν ἔτι ᾤμην τούτων τὸν Δία, οὐχ ὅπως τηλικαῦτα ἐπʼ αὐτοῖς ἀγανακτήσειν καὶ πάνδεινα ἡγήσεσθαι πεπονθέναι, εἰ διανέμων τις κρέα παιδιάν τινα ἔπαιζε πειρώμενος εἰ διαγνώσεται τὸ βέλτιον ὁ αἱρούμενος.\nΠρομηθεύςτίθει δʼ ὅμως, ὦ Ἑρμῆ, τὸ χαλεπώτερον, μὴ τὴν ἐλάττω μοῖραν ἀπονενεμηκέναι τῷ Διί, τὴν δʼ ὅλην ὑφῃρῆσθαι· τί οὖν; διὰ τοῦτο ἐχρῆν, τὸ τοῦ λόγου, τῇ γῇ τὸν οὐρανὸν ἀναμεμῖχθαι καὶ δεσμὰ καὶ σταυροὺς καὶ Καύκασον ὅλον ἐπινοεῖν καὶ ἀετοὺς καταπέμπειν καὶ τὸ ἧπαρ ἐκκολάπτειν; ὅρα γὰρ μὴ πολλήν τινα ταῦτα κατηγορῇ τοῦ ἀγανακτοῦντος αὐτοῦ μικροψυχίαν καὶ ἀγένειαν τῆς γνώμης καὶ πρὸς ὀργὴν εὐχέρειαν. ἢ τί γάρ ἂν ἐποίησεν οὗτος ὅλον βοῦν ἀπολέσας, εἰ κρεῶν ὀλίγων ἕνεκα τηλικαῦτα ἐργάζεται;\nΠρομηθεύςκαίτοι πόσῳ οἱ ἄνθρωποι εὐγνωμονέστερον διάκεινται πρὸς τὰ τοιαῦτα, οὓς εἰκὸς ἦν καὶ τὰ ἐς τὴν ὀργὴν ὀξυτέρους εἶναι τῶν θεῶν; ἀλλʼ ὅμως ἐκείνων οὐκ ἔστιν ὅστις τῷ μαγείρῳ σταυροῦ ἂν τιμήσαιτο, εἰ τὰ κρέα ἕψων καθεὶς τὸν δάκτυλον τοῦ ζωμοῦ τι περιελιχμήσατο ἢ ὀπτωμένων ἀποσπάσας τι κατεβρόχθισεν, ἀλλὰ συγγνώμην ἀπονέμουσιν αὐτοῖς· εἰ δὲ καὶ πάνυ ὀργισθεῖεν, ἢ κονδύλους ἐνέτριψαν ἢ κατὰ κόρρης ἐπάταξαν, ἀνεσκολοπίσθη δὲ οὐδεὶς παρʼ αὐτοῖς τῶν τηλικούτων ἕνεκα.\nκαὶ περὶ μὲν τῶν κρεῶν τοσαῦτα, αἰσχρὰ μὲν κἀμοὶ ἀπολογεῖσθαι, πολὺ δὲ αἰσχίω κατηγορεῖν ἐκείνῳ.\nΠρομηθεύςπερὶ δὲ τῆς πλαστικῆς καὶ ὅτι τοὺς ἀνθρώπους ἐποίησα, καιρὸς ἤδη λέγειν. τοῦτο δέ, ὦ Ἑρμῆ, διττὴν ἔχον τὴν κατηγορίαν, οὐκ οἶδα καθʼ ὁπότερον αἰτιᾶσθέ μου, πότερα ὡς οὐδὲ ὅλως ἐχρῆν τοὺς ἀνθρώπους γεγονέναι, ἀλλʼ ἄμεινον ἦν ἀτρεμεῖν αὐτοὺς γῆν ἄλλως ὄντας, ἢ ὡς πεπλάσθαι μὲν ἐχρῆν, ἄλλον δέ τινα καὶ μὴ τοῦτον διεσχηματίσθαι τὸν τρόπον; ἐγὼ δὲ ὅμως ὑπὲρ ἀμφοῖν ἐρῶ· καὶ πρῶτόν γε, ὡς οὐδεμία τοῖς θεοῖς ἀπὸ τούτου βλάβη γεγένηται, τῶν ἀνθρώπων ἐς τὸν βίον παραχθέντων, πειράσομαι δεικνύειν· ἔπειτα δέ, ὡς καὶ συμφέροντα καὶ ἀμείνω ταῦτα αὐτοῖς παρὰ πολὺ ἢ εἰ ἐρήμην καὶ ἀπάνθρωπον συνέβαινε τὴν γῆν μένειν.\nΠρομηθεύςἦν τοίνυν πάλαι — ῥᾷον γὰρ οὕτω δῆλον ἂν γένοιτο, εἴ τι ἠδίκηκα ἐγὼ μετακοσμήσας καὶ νεωτερίσας τὰ περὶ τοὺς ἀνθρώπους — ἦν οὖν τὸ θεῖον μόνον καὶ τὸ ἐπουράνιον γένος, ἡ γῆ δὲ ἄγριόν τι χρῆμα καὶ ἄμορφον, ὕλαις ἅπασα καὶ ταύταις ἀνημέροις λάσιος, οὔτε δὲ βωμοὶ θεῶν ἢ νέως, — πόθεν γάρ; — ἢ ξόανα ἤ τι ἄλλο τοιοῦτον, οἷα πολλὰ νῦν ἁπανταχόθι φαίνεται μετὰ πάσης ἐπιμελείας τιμώμενα· ἐγὼ δὲ — ἀεὶ γάρ τι προβουλεύω ἐς τὸ κοινὸν καὶ σκοπῶ ὅπως αὐξηθήσεται μὲν τὰ τῶν θεῶν, ἐπιδώσει δὲ καὶ τἆλλα πάντα ἐς κόσμον καὶ κάλλος — ἐνενόησα ὡς ἄμεινον εἴη ὀλίγον ὅσον τοῦ πηλοῦ λαβόντα ζῷά τινα συστήσασθαι καὶ ἀναπλάσαι τὰς μορφὰς μὲν ἡμῖν αὐτοῖς προσεοικότα· καὶ γὰρ ἐνδεῖν τι ᾤμην τῷ θείῳ, μὴ ὄντος τοῦ ἐναντίου αὐτῷ καὶ πρὸς ὃ ἔμελλεν ἡ ἐξέτασις γιγνομένη εὐδαιμονέστερον ἀποφαίνειν αὐτό· θνητὸν μέντοι εἶναι τοῦτο, εὐμηχανώτατον δʼ ἄλλως καὶ συνετώτατον καὶ τοῦ\nΠρομηθεύςβελτίονος αἰσθανόμενον. καὶ δὴ κατὰ τὸν ποιητικὸν λόγον γαῖαν ὕδει φύρας καὶ διαμαλάξας ἀνέπλασα τοὺς ἀνθρώπους, ἔτι καὶ τὴν Ἀθηνᾶν παρακαλέσας συνεπιλαβέσθαι μοι τοῦ ἔργου. ταῦτά ἐστιν ἃ μεγάλα ἐγὼ τοὺς θεοὺς ἠδίκηκα. καὶ τὸ ζημίωμα ὁρᾷς ἡλίκον, εἰ ἐκ πηλοῦ ζῷα ἐποίησα καὶ τὸ τέως ἀκίνητον εἰς κίνησιν ἤγαγον· καί, ὡς ἔοικε, τὸ ἀπʼ ἐκείνου ἧττον θεοὶ εἰσιν οἱ θεοί, διότι καὶ ἐπὶ γῆς τινα θνητὰ ζῷα γεγένηται· οὕτω γὰρ δὴ καὶ ἀγανακτεῖ νῦν ὁ Ζεὺς ὥσπερ ἐλαττουμένων τῶν θεῶν ἐκ τῆς τῶν ἀνθρώπων γενέσεως, εἰ μὴ ἄρα τοῦτο δέδιε, μὴ καὶ οὗτοι ἐπανάστασιν ἐπʼ αὐτὸν βουλεύσωσι καὶ πόλεμον ἐξενέγκωσι πρὸς τοὺς θεοὺς ὥσπερ οἱ Γίγαντες.\nἀλλʼ ὅτι μὲν δὴ οὐδὲν ἠδίκησθε, ὦ Ἑρμῆ, πρὸς ἐμοῦ καὶ τῶν ἔργων τῶν ἐμῶν, δῆλον ἢ σὺ δεῖξον κἂν ἕν τι μικρότατον, κἀγὼ σιωπήσομαι καὶ δίκαια ἔσομαι πεπονθὼς πρὸς ὑμῶν.\nΠρομηθεύςὅτι δὲ καὶ χρήσιμα ταῦτα γεγένηται τοῖς θεοῖς, οὕτως ἂν μάθοις, εἰ ἐπιβλέψειας ἅπασαν τὴν γῆν οὐκέτʼ αὐχμηρὰν καὶ ἀκαλλῆ οὖσαν, ἀλλὰ πόλεσι καὶ γεωργίαις καὶ φυτοῖς ἡμέροις διακεκοσμημένην καὶ τὴν θάλατταν πλεομένην καὶ τὰς νήσους κατοικουμένας, ἁπανταχοῦ δὲ βωμοὺς καὶ θυσίας καὶ ναοὺς καὶ πανηγύρεις· μεσταὶ δὲ Διὸς πᾶσαι μὲν ἀγυιαί, πᾶσαι δʼ ἀνθρώπων ἀγοραί. καὶ γὰρ εἰ μὲν ἐμαυτῷ μόνῳ κτῆμα τοῦτο ἐπλασάμην, ἐπλεονέκτουν ἂν ἴσως, νυνὶ δὲ εἰς τὸ κοινὸν φέρων κατέθηκα ὑμῖν αὐτοῖς· μᾶλλον δὲ Διὸς μὲν καὶ Ἀπόλλωνος καὶ Ἥρας καὶ σοῦ δέ, ὦ Ἑρμῆ, νεὼς ἰδεῖν ἁπανταχοῦ ἐστι, Προμηθέως δὲ οὐδαμοῦ. ὁρᾷς ὅπως τὰ ἐμαυτοῦ μόνα σκοπῶ, τὰ κοινὰ δὲ καταπροδίδωμι καὶ ἐλάττω ποιῶ;\nΠρομηθεύςἔτι δέ μοι, ὦ Ἑρμῆ, καὶ τόδε ἐννόησον, εἴ τι σοι δοκεῖ ἀγαθὸν ἀμάρτυρον, οἷον κτῆμα ἢ ποίημα ὃ μηδεὶς ὄψεται μηδὲ ἐπαινέσεται, ὁμοίως ἡδὺ καὶ τερπνὸν ἔσεσθαι τῷ ἔχοντι. πρὸς δὴ τί τοῦτʼ ἔφην; ὅτι μὴ γενομένων τῶν ἀνθρώπων ἀμάρτυρον συνέβαινε τὸ κάλλος εἶναι τῶν ὅλων, καὶ πλοῦτόν τινα πλουτήσειν ἐμέλλομεν οὔτε ὑπʼ ἄλλου τινὸς θαυμασθησόμενον αὔτε ἡμῖν αὐτοῖς ὁμοίως τίμιον οὐδὲ γὰρ ἂν εἴχομεν πρὸς ὅ τι ἔλαττον παραθεωρῶμεν αὐτόν, οὐδʼ ἂν συνίεμεν ἡλίκα εὐδαιμονοῦμεν οὐχ ὁρῶντες ἀμοίρους τῶν ἡμετέρων τινάς· οὕτω γὰρ δὴ καὶ τό μέγα δόξειεν ἄν μέγα, εἰ τῷ μικρῷ παραμετροῖτο. ὑμεῖς δέ, τιμᾶν ἐπὶ τῷ πολιτεύματι τούτῳ δέον, ἀνεσταυρώκατέ με καὶ ταύτην μοι τὴν ἀμοιβὴν ἀποδεδώκατε τοῦ βουλεύματος.\nΠρομηθεύςἀλλὰ κακοῦργοί τινες, φής, ἐν αὐτοῖς καὶ ; μοιχεύουσι καὶ πολεμοῦσι καὶ ἀδελφὰς γαμοῦσι καὶ πατράσιν ἐπιβουλεύουσι. παρʼ ἡμῖν γὰρ οὐχὶ πολλὴ τούτων ἀφθονία; καὶ οὐ δήπου διὰ τοῦτο αἰτιάσαιτʼ ἄν τις τὸν Οὐρανὸν καὶ τὴν Γῆν, ὅτι ἡμᾶς συνεστήσαντο. ἔτι καὶ τοῦτο ἴσως φαίης ἄν, ὅτι ἀνάγκη πολλὰ ἡμᾶς ἔχειν πράγματα ἐπιμελουμένους αὐτῶν. οὐκοῦν διά γε τοῦτο καὶ ὁ νομεὺς ἀχθέσθω ἐπὶ τῷ ἔχειν τὴν ἀγέλην, διότι ἀναγκαῖον αὐτῷ ἐπιμελεῖσθαι αὐτῆς. καίτοι τό γε ἐργῶδες τοῦτο καὶ ἡδύ· ἄλλως καὶ ἡ φροντὶς οὐκ ἀτερπὴς ἔχουσά τινα διατριβήν. ἢ τί γὰρ ἂν ἐπράττομεν οὐκ ἔχοντες ὧν προνοοῦμεν τούτων; ἠργοῦμεν ἂν καὶ τὸ νέκταρ ἐπίνομεν καὶ τῆς ἀμβροσίας ἐνεφορούμεθα οὐδὲν ποιοῦντες.\nΠρομηθεύςὃ δὲ μάλιστά με πνίγει τοῦτʼ ἐστίν, ὅτι μεμφόμενοι τὴν ἀνθρωποποιίαν καὶ μάλιστά γε τὰς γυναῖκας ὅμως ἐρᾶτε αὐτῶν καὶ οὐ διαλείπετε κατιόντες, ἄρτι μὲν ταῦροι,γεχνοἄρτι δὲ σάτυροι καὶ κύκνοι γενόμενοι, καὶ θεοὺς ἐξ αὐτῶν ποιεῖσθαι ἀξιοῦτε.\nἀλλʼ ἐχρῆν μέν, ἴσως φήσεις, ἀναπεπλάσθαι τοὺς ἀνθρώπους, ἄλλον δέ τινα τρόπον, ἀλλὰ μὴ ἡμῖν ἐοικότας· καὶ τί ἂν ἄλλο παράδειγμα τούτου ἄμεινον προεστησάμην, ὃ πάντως καλὸν ἠπιστάμην; ἢ ἀσύνετον καὶ θηριῶδες ἔδει καὶ ἄγριον ἀπεργάσασθαι τὸ ζῷον; καὶ πῶς ἂν ἢ θεοῖς ἔθυσαν ἢ τὰς ἄλλας ὑμῖν τιμὰς ἀπένειμαν οὐχὶ τοιοῦτοι γενόμενοι; ἀλλὰ ὑμεῖς, ὅταν μὲν ὑμῖν τὰς ἑκατόμβας προσάγωσιν, οὐκ ὀκνεῖτε, κἂν ἐπὶ τὸν Ὠκεανὸν ἐλθεῖν δέῃ μετʼ ἀμύμονας Αἰθιοπῆας· τὸν δὲ τῶν τιμῶν ὑμῖν καὶ τῶν θυσιῶν αἴτιον ἀνεσταυρώκατε.\nπερὶ μὲν οὖν τῶν ἀνθρώπων καὶ ταῦτα ἱκανά.\nΠρομηθεύςἤδη δὲ καὶ ἐπὶ τὸ πῦρ, εἰ δοκεῖ, μέτειμι καὶ τὴν ἐπονείδιστον ταύτην κλοπήν. καὶ πρὸς θεῶν τοῦτό μοι ἀπόκριναι μηδὲν ὀκνήσας· ἔσθʼ ὅ τι ἡμεῖς τοῦ πυρὸς ἀπολωλέκαμεν, ἐξ οὗ καὶ παρʼ ἀνθρώποις ἐστίν; οὐκ ἂν εἴποις. αὕτη γάρ, οἶμαι, φύσις τουτουὶ τοῦ κτήματος, οὐδέν τι ἔλαττον γίγνεται, εἰ καί τις ἄλλος αὐτοῦ μεταλάβοι· οὐ γὰρ ἀποσβέννυται ἐναυσαμένου τινός· φθόνος δὲ δὴ ἄντικρυς τὸ τοιοῦτο, ἀφʼ ὧν μηδὲν ὑμεῖς ἠδίκησθε, τούτων κωλύειν μεταδιδόναι τοῖς δεομένοις. καίτοι θεούς γε ὄντας ἀγαθοὺς εἶναι χρὴ καὶ δωτῆρας ἑάων καὶ ἔξω φθόνου παντὸς ἑστάναι· ὅπου γε καὶ εἰ τὸ πᾶν τοῦτο πῦρ ὑφελόμενος κατεκόμισα ἐς τὴν γῆν μηδʼ ὅλως τι αὐτοῦ καταλιπών, οὐ μεγάλα ὑμᾶς ἠδίκουν οὐδὲν γὰρ ὑμεῖς δεῖσθε αὐτοῦ μήτε ῥιγοῦντες μήτε ἕψοντες τὴν ἀμβροσίαν μήτε φωτὸς ἐπιτεχνητοῦ δεόμενοι.\nΠρομηθεύςοἱ δὲ ἄνθρωποι καὶ εἰς τὰ ἄλλα μὲν ἀναγκαίῳ χρῶνται τῷ πυρί, μάλιστα δὲ ἐς τὰς θυσίας, ὅπως ἔχοιεν κνισᾶν τὰς ἀγυιὰς καὶ τοῦ λιβανωτοῦ θυμιᾶν καὶ τὰ μηρία καίειν ἐπὶ τῶν βωμῶν. ὁρῶ δέ γε ὑμᾶς μάλιστα χαίροντας τῷ καπνῷ καὶ τὴν εὐωχίαν ταύτην ἡδίστην οἰομένους, ὁπόταν εἰς τὸν οὐρανὸν ἡ κνῖσα παραγένηται ἑλισσομένη περὶ καπνῷ. ἐναντιωτάτη τοίνυν ἡ μέμψις αὕτη ἂν γένοιτο τῇ ὑμετέρᾳ ἐπιθυμίᾳ. θαυμάζω δὲ ὅπως οὐχὶ καὶ τὸν ἥλιον κεκωλύκατε καταλάμπειν αὐτούς· καίτοι πῦρ καὶ οὗτός ἐστι πολὺ θειότερὸν τε καὶ πυρωδέστερον. ἢ κἀκεῖνον αἰτιᾶσθε ὡς σπαθῶντα ὑμῶν τὸ κτῆμα;\nεἴρηκα. σφὼ δέ, ὦ Ἑρμῆ καὶ Ἥφαιστε, εἴ τι μὴ καλῶς εἰρῆσθαι δοκεῖ, διευθύνετε καὶ ἐξελέγχετε,κἀγὼ αὖθις ἀπολογήσομαι.\nἙρμῆς οὐ ῥᾴδιον, ὦ Προμηθεῦ, πρὸς οὕτω γενναῖον σοφιστὴν ἁμιλλᾶσθαι· πλὴν ἀλλὰ ὤνησο, διότι μὴ καὶ ὁ Ζεὺς ταῦτα ἐπήκουσέ σου· εὖ γὰρ οἶδα, ἑκκαίδεκα γῦπας ἂν ἐπέστησέ σοι τὰ ἔγκατα ἐξαιρήσοντας· οὕτω δεινῶς αὐτοῦ κατηγόρηκας ἀπολογεῖσθαι δοκῶν. ἐκεῖνο δέ γε θαυμάζω, ὅπως μάντις ὢν οὐ προεγίγνωσκες ἐπὶ τούτοις κολασθησόμενος.\nΠρομηθεύς ἠπιστάμην, ὦ Ἑρμῆ, καὶ ταῦτα μὲν καὶ ὅτι ἀπολυθήσομαι αὖθις οἶδα, καὶ ἤδη γέ τις ἐκ Θηβῶν ἀφίξεται σὸς ἀδελφὸς οὐκ εἰς μακρὰν κατατοξεύσων ὃν φὴς ἐπιπτήσεσθαί μοι τὸν ἀετόν.\nἙρμῆς εἰ γὰρ γένοιτο, ὦ Προμηθεῦ, ταῦτα καὶ ἐπίδοιμὶ σε λελυμένον, κοινῇ σὺν ἡμῖν εὐωχούμενον, οὐ μέντοι καὶ κρεανομοῦντά γε.\nΠρομηθεύς θάρρει· καὶ συνευωχήσομαι ὑμῖν καὶ ὁ Ζεὺς λύσει με οὐκ ἀντὶ μικρᾶς εὐεργεσίας.\nἙρμῆς τίνος ταύτης; μὴ γὰρ ὀκνήσῃς εἰπεῖν.\nΠρομηθεύς οἶσθα, ὦ Ἑρμῆ, τὴν Θέτιν; ἀλλʼ οὐ χρὴ λέγειν φυλάττειν γὰρ ἄμεινον τὸ ἀπόρρητον, ὡς μισθὸς εἴη καὶ λύτρα μοι ἀντὶ τῆς καταδίκης.\nἙρμῆς ἀλλὰ φύλαττε, ὦ Τιτάν, εἰ τοῦτʼ ἄμεινον. ἡμεῖς δὲ ἀπίωμεν, ὦ Ἥφαιστε· καὶ γὰρ ἤδη πλησίον οὑτοσὶ ὁ ἀετός. ὑπόμενε οὖν καρτερῶς· εἴη δέ γε ἤδη σοι τὸν Θηβαῖον ὃν φὴς τοξότην ἐπιφανῆναι, ὡς παύσειέ σε ἀνατεμνόμενον ὑπὸ τοῦ ὀρνέου.\n","locs":[{"loc":"urn:cts:greekLit:tlg0062.tlg020:1","start":0,"length":875},{"loc":"urn:cts:greekLit:tlg0062.tlg020:2","start":875,"length":535},{"loc":"urn:cts:greekLit:tlg0062.tlg020:3","start":1410,"length":580},{"loc":"urn:cts:greekLit:tlg0062.tlg020:4","start":1990,"length":793},{"loc":"urn:cts:greekLit:tlg0062.tlg020:5","start":2783,"length":865},{"loc":"urn:cts:greekLit:tlg0062.tlg020:6","start":3648,"length":781},{"loc":"urn:cts:greekLit:tlg0062.tlg020:7","start":4429,"length":593},{"loc":"urn:cts:greekLit:tlg0062.tlg020:8","start":5022,"length":801},{"loc":"urn:cts:greekLit:tlg0062.tlg020:9","start":5823,"length":496},{"loc":"urn:cts:greekLit:tlg0062.tlg020:10","start":6319,"length":570},{"loc":"urn:cts:greekLit:tlg0062.tlg020:11","start":6889,"length":617},{"loc":"urn:cts:greekLit:tlg0062.tlg020:12","start":7506,"length":866},{"loc":"urn:cts:greekLit:tlg0062.tlg020:13","start":8372,"length":811},{"loc":"urn:cts:greekLit:tlg0062.tlg020:14","start":9183,"length":680},{"loc":"urn:cts:greekLit:tlg0062.tlg020:15","start":9863,"length":706},{"loc":"urn:cts:greekLit:tlg0062.tlg020:16","start":10569,"length":681},{"loc":"urn:cts:greekLit:tlg0062.tlg020:17","start":11250,"length":802},{"loc":"urn:cts:greekLit:tlg0062.tlg020:18","start":12052,"length":783},{"loc":"urn:cts:greekLit:tlg0062.tlg020:19","start":12835,"length":694},{"loc":"urn:cts:greekLit:tlg0062.tlg020:20","start":13529,"length":637},{"loc":"urn:cts:greekLit:tlg0062.tlg020:21","start":14166,"length":506}]}
{"id":"urn:cts:greekLit:tlg0062.tlg021.1st1K-grc1","text":"ΜΕΝΙΠΠΟΣ1 Οὐκοῦν τρισχίλιοι μὲν ἦσαν ἀπὸ γῆς στάδιοι\nμέχρι πρὸς τὴν σελήνην, ὁ πρῶτος ἡμῖν σταθμός·\nτοὐντεῦθεν δὲ ἐπὶ τὸν ἥλιον ἄνω παραςάγγαι πον\nπεντακόσιοι· τὸ δὲ ἀπὸ τούτου ἐς αὐτὸν ἤδη τὸν\nοὐρανὸν καὶ τὴν ἀκρόπολιν τὴν τοῦ Διὸς ἄνοδος\nκαὶ ταῦτα γένοιτ᾿ ἄν εὐζώνῳ ἀετῷ μιᾶς ἡμέρας.\nΕΤΑΙΡΟΣΤί ταὓτα πρὸς Χαρίτων, ὦ Μένιππε, ἀστρονομεῖς\nκαὶ ἡσυχῆ πως ἀναμετρεῖς; πάλαι γὰρ ἐπακροῶμαί\nσου παρακολουθῶν ἡλίους καὶ σελήνας,\nἔτι δὲ τὰ φορτικὰ ταῦτα σταθμούς τινας καὶ παρασκευή\nσάγγας ὑποξενίζοντος.\nΜΕΝΙΠΠΟΣΜὴ θαυμάσῃς, ὦ ἐταῖρε, εἰ μετέωρα καὶ διαέρια\nδοκῶ σοι λαλεῖν· τὸ κεφάλαιον γὰρ δὴ πρὸς\nἐμαυτὸν ἀναλογίζομαι τῆς ἔναγχος ἀποδημίας.\nΕΤΑΙΡΟΣΕἰτα, ὦγαρε, καθάπερ οί Φοίνικες ἄστροις\nἐτεκμαιρου τὴν ὁδόν;\nΜΕΝΙΠΠΟΣΟὐ μὰ Δία, ἀλλ᾿ ἐν αὐτοῖς τοῖς ἄστροις ἐποιούμην\nτὴν ἀποδημίαν.\nΕΤΑΙΡΟΣἩράκλεις, μακρόν τινα τὸν ὄνειρον λέγεις, εἴ γε\nσαυτὸν ἔλαθες κατακοιμηθεὶς παρασάγγας ὅλους.\nΜΕΝΙΠΠΟΣ2 Ὄνειρον γάρ, ὦ τάν, δοκῶ σοι λέγειν ὃς ἀρτίως\nἀφῖγμαι παρὰ τοῦ Διός;\nΕΤΑΙΡΟΣΠῶς ἔφησθα; Μένιππος ἡμῖν διοπετὴς πάρεστιν\nἐξ οὐρανοῦ;\nΜΕΝΙΠΠΟΣΚαὶ μὴν ἐγώ σοι παῤ αὐτοῦ ἐκείνου τοῦ πάνυ\nΔιὸς ἥκω τήμερον θαυμάσια καὶ ἀκούσας καὶ ἰδών·\nεἰ δὲ ἀπιστεῖς, καὶ αὐτὸ τοῦτο ὑπερευφραίνομαι\nτὸ πέρα πίστεως εὐτυχεῖν.\nΕΤΑΙΡΟΣΚαὶ πῶς ἂν ἔγωγε, ὦ θεσπέσιε καὶ Ὀλύμπιε\nΜένιππε, γεννητὸς αὐτὸς καὶ ἐπίγειος ὢν ἀπιστεῖν\nδυναίμην ὑπερνεφέλῳ ἀνδρὶ καὶ ἵνα καθʼ Ὅμηρον\nεἴπω τῶν Οὐρανιώνων ἑνί; ἀλλʼ ἐκεῖνά μοι φράσον,\nεἰ δοκεῖ, τίνα τρόπον ἤρθης ἄνω καὶ ὁπόθεν ἐπορίσω\nκλίμακα τηλικαύτην τὸ μέγεθος; τὰ μὲν γὰρ\nἀμφὶ τὴν ὄψιν οὐ πάνυ ἔοικας ἐκείνῳ τῷ Φρυγί,\nὥστε ἡμᾶς εἰκάζειν καὶ σὲ οἰνοχοήσοντά που\nἀνάρπαστον γεγονέναι πρὸς τοῦ ἀετοῦ.\nΜΕΝΙΠΠΟΣΣὺ μὲν πάλαι σκώπτων δῆλος εἶ, καὶ θαυμαστὸν\nοὐδὲν εἴ σοι τὸ παράδοξον τοῦ λόγον μύθῳ\nδοκεῖ προσφερές. ἀτὰρ οὐδὲν ἐδέησέ μοι πρὸς τὴν\nἄνοδον οὔτε τῆς κλίμακος οὔτε παιδικὰ γενέσθαι\nτοῦ ἀετοῦ· οἰκεῖα γὰρ ἦν μοι τὰ πτερά.\nΕΤΑΙΡΟΣΤοῦτο μὲν ἤδη καὶ ὑπὲρ τὸν Δαίδαλον ἔφησθα,\nεἴ γε πρὸς τοῖς ἄλλοις ἐλελήθεις ἡμᾶς ἱέραξ τις ἢ\nκολοιὸς ἐξ ἀνθρὼπου γενόμενος.\nΜΕΝΙΠΠΟΣὈρθῶς, ὦ ἑταῖρε, καὶ οὐκ ἀπὸ σκοποῦ εἴκασας·\nτὸ Δαιδάλειον γὰρ ἐκεῖνο σόφισμα τῶν πτερῶν\nκαὶ αὐτὸς ἐμηχανησάμην.\nΕΤΑΙΡΟΣ3 Εἶτα, ὦ τολμηρότατε πάντων, οὐκ ἐδεδοίκεις μὴ\nκαὶ σύ που τῆς θαλάττης καταπεσὼν Μενίππειόν\nτι πέλαγος ἡμῖν ὥσπερ τὸ Ἰκάριον ἀποδείξῃς ἐπὶ\nτῷ σεαυτοῦ ὀνόματι;\nΜΕΝΙΠΠΟΣΟὐδαμῶς· ὁ μὲν γὰρ Ἴκαρος ἅτε κηρῷ τὴν πτέρωσιν\nἡρμοσμένος, ἐπειδὴ τάχιστα πρὸς τὸν ἥλιον\nἐκεῖνος ἐτάκη, πτερορρυήσας εἰκότως κατέπεσεν·\nἡμῖν δὲ ἀκήρωτα ἦν τὰ ὠκύπτερα.\nΕΤΑΙΡΟΣΠῶς λέγεις; ἤδη γὰρ οὐκ οἶδ᾿ ὅπως ἠρέμα με\nπροσάγεις πρὸς τὴν ἀλήθειαν τῆς διηγήσεως.\nΜΕΝΙΠΠΟΣὯδέ πως· ἀετὸν εὐμεγέθη συλλαβών, ἔτι δὲ\nγῦπα τῶν καρτερῶν, ἀποτεμὼν αὐταῖς ὠλέναις τὰ\nπτερὰ—μᾶλλον δὲ καὶ πᾶσαν ἐξ ἀρχῆς τὴν ἐπίνοιαν,\nεἴ σοι σχολή, δίειμι.\nΕΤΑΙΡΟΣΠάνυ μὲν οὖν· ὡς ἐγώ σοι μετέωρός εἶμι\nὑπὸ τῶν λόγων καὶ πρὸς τὸ τέλος ἤδη κέχηνα τῆς\nἀκροάσεως· μηδὲ πρὸς Φιλίου με περιίδῃς ἄνω\nπου τῆς διηγήσεως ἐκ τῶν ὤτων ἀπηρτημένον.\nΜΕΝΙΠΠΟΣ4 Ἄκουε τοίνυν· οὐ γὰρ ἀστεῖόν γε τὸ θέαμα\nκεχηνότα φίλον ἐγκαταλιπεῖν, καὶ ταῦτα ὡς σὺ\nφὴς ἐκ τῶν ὤτων ἀπηρτημένον.\nἘγὼ γὰρ ἐπειδὴ τάχιστα ἐξετάζων τὰ κατὰ\nτὸν βίον γελοῖα καὶ ταπεινὰ καὶ ἀβέβαια τὰ\nἀνθρώπινα πάντα εὕρισκον, πλούτους λέγω καὶ\nἀρχὰς καὶ δυναστείας, καταφρονήσας αὐτῶν καὶ\nτὴν περὶ ταῦτα σπουδὴν ἀσχολίαν τῶν ἀληθῶς\nσπουδαίων ὑπολαβὼν ἀνακύπτειν τε καὶ πρὸς τὸ\nπᾶν ἀποβλέπειν ἐπειρώμην· καί μοι ἐνταῦθα πολλήν\nτινα παρεῖχε τὴν ἀπορίαν πρῶτον μὲν αὐτὸς\nοὗτος ὁ ὑπὸ τῶν σοφῶν καλούμενος κόσμος· οὐ\nγὰρ εἶχον εὑρεῖν οὔθ᾿  ὅπως ἐγένετο οὔτε τὸν\nδημιουργὸν οὔτε ἀρχὴν οὔθʼ ὅ τι τὸ τέλος ἐστὶν\nαὐτοῦ. ἔπειτα δὲ κατὰ μέρος ἐπισκοπῶν πολὺ\nμᾶλλον ἀπορεῖν ἠναγκαζόμην· τούς τε γὰρ ἀστέρας\nἑώρων ὡς ἔτυχετοῦ οὐρανοῦ διερριμμένους καὶ\nτὸν ἥλιον αὐτὸν τι ποτε ἦν ἄρα ἐπόθουν εἰδέναι·\nμάλιστα δὲ τὰ κατὰ τὴν σελήνην ἄτοπά μοι καὶ\nπαντελῶς παράδοξα κατεφαίνετο, καὶ τὸ πολυειδὲς\nαὐτῆς τῶν σχημάτων ἀπόρρητόν τινα τὴν αἰτίαν\nἔχειν ἐδοκίμαζον. οὐ μὴν ἀλλὰ καὶ ἀστραπὴ διαΐξασα\nκαὶ βροντὴ καταρραγεῖσα καὶ ὑετὸς ἢ χιὼν\nἢ χάλαζα κατενεχθεῖσα καὶ ταῦτα δυσείκαστα\nπάντα καὶ ἀτέκμαρτα ἦν.\n5 Οὐκοῦν ἐπειδήπερ οὕτω διεκείμην, ἄριστον εἶναι\nὑπελάμβανον παρὰ τῶν φιλοσόφων τούτων ταῦτα\nἕκαστα ἐκμαθεῖν· ᾤμην γὰρ ἐκείνους γε πὰσαν\nἔχειν ἂν εἰπεῖν τὴν ἀλήθειαν. οὕτω δὲ τοὺς ἀρίστους\nἐπιλεξάμενος αὐτῶν, ὡς ἐνῆν τεκμήρασθαι\n\n\n\nπροσώπου τε σκυθρωπότητι καὶ χρόας ὠχρότητι\nκαὶ γενείου βαθύτητι—μάλα γὰρ ὑψαγόραι τινὲς\nκαὶ οὐρανογνώμονες οἱ ἄνδρες αὐτίκα μοι κατεφάνησαν—τούτοις\nἐγχειρίσας ἐμαυτὸν καὶ συχνὸν\nἀργύριον τὸ μὲν αὐτόθεν ἤδη καταβαλών, τὸ δὲ\nεἰσαῦθις ἀποδώσειν ἐπὶ κεφαλαίῳ τῆς σοφίας\nδιομολογησάμενος, ἠξίουν μετεωρολέσχης τε διδάσκεσθαι\nκαὶ τὴν τῶν ὅλων διακόσμησιν καταμαθεῖν.\nοἱ δὲ τοσοῦτον ἄρα ἐδέησάν με τῆς παλαιᾶς\nἐκεινης ἀγνοίας ἀπαλλάξαι, ὥστε καὶ εἰς μείζους\nἀπορίας φέροντες ἐνέβαλον, ἀρχάς τινας καὶ τέλη\nκαὶ ἀτόμους καὶ κενὰ καὶ ὕλας καὶ ἰδέας καὶ τὰ\nτοιαῦτα ὁσημέραι μου καταχέοντες. ὃ δὲ πάντων\nἐμοι γοῦν ἐδόκει χαλεπώτατον, ὅτι μηδὲν ἅτερος\nθατέρῳ λέγοντες ἀκόλουθον ἀλλὰ μαχόμενα πάντα\nκαὶ ὑπεναντία, ὅμως πείθεσθαί τέ με ἠξίουν καὶ\nπρὸς τὸν αὑτοῦ λόγον ἕκαστος ὑπάγειν ἐπειρῶντο.\nΕΤΑΙΡΟΣἌτοπον λέγεις, εἰ σοφοὶ ὄντες οἱ ἄνδρες ἐστασίαζον\nπρὸς αὑτοὺς περὶ τῶν λόγων καὶ οὐ τὰ\nαὐτὰ περὶ τῶν αὐτῶν ἐδόξαζον.\nΜΕΝΙΠΠΟΣ6 Καὶ μήν, ὦ ἑταῖρε, γελάσῃ ἀκούσας τήν τε\nἀλαζονείαν αὐτῶν καὶ τὴν ἐν τοῖς λόγοις τερατουργίαν,\nοἵ γε πρῶτα μὲν ἐπὶ γῆς βεβηκότες καὶ\nμηδὲν τῶν χαμαὶ ἐρχομένων ἡμῶν ὑπερέχοντες,\nἀλλ᾿ οὐδὲ ὀξύτερον τοῦ πλησίον δεδορκότες, ἔνιοι\nδὲ καὶ ὑπὸ γήρως ἢ ἀργίας ἀμβλυώττοντες, ὅμως\nοὐρανοῦ τε πέρατα διορᾶν ἔφασκον καὶ τὸν ἥλιον\n\n\n\nπεριεμετρουν καὶ τοῖς ὑπὲρ τὴν σελήνην ἐπεβάτευον\nκαὶ ὥσπερ ἐκ τῶν ἀστέρων καταπεσόντες\nμεγέθη τε αὐτῶν διεξῄεσαν, καὶ πολλάκις, εἰ\nτύχοι, μηδὲ ὁπόσοι στάδιοι Μεγαρόθεν Ἀθήναξέ\nεἰσιν ἀκριβῶς ἐπιστάμενοι τὸ μεταξὺ τῆς σελήνης\nκαὶ τοῦ ἡλίου χωρίον ὁπόσων εἴη πηχῶν τὸ\nμέγεθος ἐτόλμων λέγειν, ἀέρος τε ὕψη καὶ θαλάττης\nβάθη καὶ γῆς περιόδους ἀναμετροῦντες, ἔτι\nδὲ κύκλους καταγράφοντες καὶ τρίγωνα ἐπὶ\nτετραγώνοις διασχηματίζοντες καὶ σφαίρας τινὰς\nποικίλας τὸν οὐρανὸν δῆθεν αὐτὸν ἐπιμετροῦντες.\n7 Ἔπειτα δὲ κἀκεῖνο πῶς οὐκ ἄγνωμον αὐτῶν\nκαὶ παντελῶς τετυφωμένον τὸ περὶ τῶν οὕτως\nἀδήλων λέγοντας μηδὲν ὡς εἰκάζοντας ἀποφαίνεσθαι,\nἀλλʼ ὑπερδιατείνεσθαί τε καὶ μηδεμίαν\nτοῖς ἄλλοις ὑπερβολὴν ἀπολιμπάνειν, μονονουχὶ\nδιομνυμένους μύδρον μὲν εἶναι τὸν ἥλιον, κατοικεῖσθαι\nδὲ τὴν σελήνην, ὑδατοποτεῖν δὲ τοὺς\nἀστέρας τοῦ ἡλίου καθάπερ ἱμονιᾷ τινι τὴν\nἰκμάδα ἐκ τῆς θαλάττης ἀνασπῶντος καὶ ἅπασιν\nαὐτοῖς τὸ ποτὸν ἐξῆς διανέμοντος.\n8 Τὴν μὲν γὰρ ἐναντιότητα τῶν λόγων ὁπόση\nῥᾴδιον καταμαθεῖν. καὶ σκόπει πρὸς Διός, εἰ\nἐν γειτόνων ἐστὶ τὰ δόγματα καὶ μὴ πάμπολυ\nδιεστηκότα· πρῶτα μὲν γὰρ αὐτοῖς ἡ περὶ τοῦ\nκόσμου γνώμη διάφορος, εἴ γε τοῖς μὲν ἀγέννητός\n\nτε καὶ ἀνώλεθρος εἶναι δοκεῖ, οἱ δὲ καὶ τὸν\nδημιουργὸν αὐτοῦ καὶ τῆς κατασκευῆς τὸν τρόπον\nεἰπεῖν ἐτόλμησαν· οὓς καὶ μάλιστα ἐθαύμαζον\nθεὸν μέν τινα τεχνίτην τῶν ὅλων ἐφιστάντας, οὐ\nπροστιθέντας δὲ οὔτε ὅθεν ἥκων οὔτε ὅπου ἑστὼς\nἕκαστα ἐτεκταίνετο, καίτοι πρό γε τῆς τοῦ παντὸς\nγενέσεως ἀδύνατον καὶ χρόνον καὶ τόπον ἐπινοεῖν.\nΕΤΑΙΡΟΣΜάλα τινάς, ὦ Μένιππε, τολμητὰς καὶ θαυματοποιοὺς\nἄνδρας λέγεις.\nΜΕΝΙΠΠΟΣΤί δ᾿ εἰ ἀκούσειας, ὦ θαυμάσιε, περί τε ἰδεῶν\nκαὶ ἀσωμάτων ἃ διεξέρχονται ἢ τοὺς περὶ τοῦ\nπέρατός τε καὶ ἀπείρου λόγους; καὶ γὰρ αὖ καὶ\nαὕτη νεανικὴ αὐτοῖς ἡ μάχη, τοῖς μὲν τέλει τὸ\nπᾶν περιγράφουσι, τοῖς δὲ ἀτελὲς τοῦτο εἶναι\nὑπολαμβάνουσιν· οὐ μὴν ἀλλὰ καὶ παμπόλλους\nτινὰς εἶναι τοὺς κόσμους ἀπεφαίνοντο καὶ τῶν\nὡς περὶ ἑνὸς αὐτῶν διαλεγομένων κατεγίνωσκον.\nἕτερος δέ τις οὐκ εἰρηνικὸς ἀνὴρ πόλεμον τῶν ὅλων\nπατέρα εἶναι ἐδόξαζε.\n9 Περὶ μὲν γὰρ τῶν θεῶν τί χρὴ καὶ λέγειν;\nὅπου τοῖς μὲν ἀριθμός τις ὁ θεὸς ἦν, οἱ δὲ κατὰ\nχηνῶν καὶ κυνῶν καὶ πλατάνων ἐπώμνυντο. καὶ\nοἱ μὲν τοὺς ἄλλους ἅπαντας θεοὺς ἀπελάσαντες\nἑνὶ μόνῳ τὴν τῶν ὅλων ἀρχὴν ἀπένεμον, ὥστε\nἠρέμα καὶ ἄχθεσθαί με τοσαύτην ἀπορίαν θεῶν\nἀκούοντα· οἱ δ᾿ ἔμπαλιν ἐπιδαψιλευόμενοι πολ-\n\n\nλούς τε αὐτοὺς ἀπέφαινον καὶ διελομενοι τὸν μέν\nτινα πρῶτον θεὸν ἐπεκάλουν, τοῖς δὲ τὰ δεύτερα\nκαὶ τρίτα ἔνεμον τῆς θειότητος· ἔτι δὲ οἱ μὲν\nἀσώματόν τι καὶ ἄμορφον ἡγοῦντο εἶναι τὸ θεῖον,\nοἱ δὲ ὡς περὶ σώματος αὐτοῦ διενοοῦντο. εἶτα\nκαὶ προνοεῖν τῶν καθʼ ἡμᾶς πραγμάτων οὐ πᾶσιν\nἐδόκουν οἱ θεοί, ἀλλʼ ἦσάν τινες οἱ τῆς συμπάσης\nἐπιμελείας αὐτοὺς ἀφιέντες, ὥσπερ ἡμεῖς εἰώθαμεν\nἀπολύειν τῶν λειτουργιῶν τοὺς παρηβηκότας·\nοὐδὲν γὰρ ὅτι μὴ τοῖς κωμικοῖς δορυφορήμασιν\nἐοικότας αὐτοὺς εἰσάγουσιν. ἔνιοι δὲ ταῦτα\nπάντα ὑπερβάντες οὐδὲ τὴν ἀρχὴν εἶναι θεούς\nτινας ἐπίστευον, ἀλλʼ· ἀδέσποτον καὶ ἀνηγεμόνευτον\nφέρεσθαι τὸν κόσμον ἀπελίμπανον.\n10 Τοιγάρτοι ταῦτα ἀκούων ἀπιστεῖν μὲν οὐκ\nἐτόλμων ὑψιβρεμέταις τε καὶ ἠϋγενείοις ἀνδράσιν·\nοὐ μὴν εἶχόν γε ὅπη τῶν λόγων τραπόμενος\nἀνεπίληπτον τι αὐτῶν εὕροιμι καὶ ὑπὸ θατέρου\nμηδαμῇ περιτρεπόμενον. ὥστε δὴ τὸ Ὁμηρικὸν\nἐκεῖνο ἀτεχνῶς ἔπασχον· πολλάκις μὲν γὰρ ἂν\nὥρμησα πιστεύειν τινὶ αὐτῶν,\nἕτερος δέ με θυμὸς ἔρυκεν.\nἘφ᾿  οἷς ἅπασιν ἀμηχανῶν ἐπὶ γῆς μὲν ἀκούσεσθαί\nτι περὶ τούτων ἀληθὲς ἀπεγίνωσκον, μίαν\nδὲ τῆς συμπάσης ἀπορίας ἀπαλλαγὴν ᾤμην\nἔσεσθαι, εἰ αὐτὸς πτερωθείς πως ἀνέλθοιμι εἰς\nτὸν οὐρανόν. τούτου δέ μοι παρεῖχε τὴν ἐλπίδα\nμάλιστα μὲν ἡ ἐπιθυμία καὶ ὁ λογοποιὸς\nΑἴσωπος ἀετοῖς καὶ κανθάροις, ἐνίοτε καὶ καμήλοις\nβάσιμον ἀποφαίνων τὸν οὐρανόν. αὐτὸν μὲν\n\n\n\nοὖν πτεροφυῆσαί ποτε οὐδεμιᾷ μηχανῇ δυνατὸν\nεἶναί μοι κατεφαίνετο· εἰ δὲ γυπὸς ἢ ἀετοῦ περιθείμην\nπτερά—ταῦτα γὰρ μόνα ἂν διαρκέσαι\nπρὸς μέγεθος ἀνθρωπίνου σώματος—τάχα ἄν μοι\nτὴν πεῖραν προχωρῆσαι. καὶ δὴ συλλαβὼν τὰ\nὄρνεα θατέρου μὲν τὴν δεξιὰν πτέρυγα, τοῦ\nγυπὸς δὲ τὴν ἑτέραν ἀπέτεμον εὖ μάλα· εἶτα\nδιαδήσας καὶ κατὰ τοὺς ὤμους τελαμῶσι καρτεροῖς\nἀρμοσάμενος καὶ πρὸς ἄκροις τοῖς ὠκυπτέροις\nλαβάς τινας ταῖς χερσὶ παρασκευάσας ἐπειρώμην\nἐμαυτοῦ τὸ πρῶτον ἀναπηδῶν καὶ ταῖς χερσὶν\nὑπηρετῶν καὶ ὥσπερ οἱ χῆνες ἔτι χαμαιπετῶς\nἐπαιρόμενος καὶ ἀκροβατῶν ἅμα μετὰ τῆς πτήσεως·\nἐπεὶ δὲ ὑπήκουέ μοι τὸ χρῆμα, τολμηρότερον·\nἤδη τῆς πείρας ἡπτόμην, καὶ ἀνελθὼν\nἐπὶ τὴν, ἀκρόπολιν ἀφῆκα ἐμαυτὸν κατὰ τοῦ\nκρημνοῦ φέρων ἐς αὐτὸ τὸ θέατρον.\nὡς δὲ\nἀκινδύνως κατεπτόμην, ἤδη καὶ μετέωρα ἐφρόνουν\nκαὶ ἄρας ἀπὸ Πάρνηθος ἢ ἀπὸ Ὑμηττοῦ\nμέχρι Γερανείας ἐπετόμην, εἶτʼ ἐκεῖθεν ἐπὶ τὸν\nἈκροκόρινθον ἄνω, εἶτα ὑπὲρ Φολόης καὶ Ἐρυμάνθου\nμεέχρι πρὸς τὸ Ταΰγετον.\nἬδη δʼ οὖν μοι τοῦ τολμήματος ἐκμεμελετημένου\nτέλειός τε καὶ ὑψιπέτης γενόμενος οὐκέτι\nτὰ νεοττῶν ἐφρόνουν, ἀλλʼ ἐπὶ τὸν Ὄλυμπον\nἀναβὰς καὶ ὡς ἐνῆν μάλιστα κούφως ἐπισιτισάμενος\nτὸ λοιπὸν ἔτεινον εὐθὺ τοῦ οὐρανοῦ, τὸ μὲν\nπρῶτον ἰλιγγιῶν ὑπὸ τοῦ βάθους; μετὰ δὲ ἔφερον\nκαὶ τοῦτο εὐμαρῶς. ἐπεὶ δὲ κατʼ αὐτὴν ἤδη τὴν\nσελήνην ἐγεγόνειν πάμπολυ τῶν νεφῶν ἀποσπάσας,\nᾐσθόμην κάμνοντος ἐμαυτοῦ, καὶ μάλιστα\n\n\n\nκατὰ τὴν ἀριστερὰν πτέρυγα τὴν γυπίνην. προσελάσας\nοὖν καὶ καθεζόμενος ἐπʼ αὐτῆς διανεπανόμην\nἐς τὴν γῆν ἄνωθεν ἀποβλέπων καὶ\nὥσπερ ὁ τοῦ Ὁμήρου Ζεὺς ἐκεῖνος ἄρτι μὲν τὴν\nτῶν Ἱπποπόλων Θρῃκῶν καθορώμενος, ἄρτι δὲ\nτὴν Μυσῶν, μετʼ ὀλίγον δέ. εἰ δόξειέ μοι, τὴν\nἙλλάδα, τὴν Περσίδα καὶ τὴν Ἰνδικήν. ἐξ ὧν\nἀπάντων ποικίλης τινὸς ἡδονῆς ἐνεπιμπλάμην.\nΕΤΑΙΡΟΣΟὐκοῦν καὶ ταῦτα λέγοις ἄν, ὦ Μένιππε, ἵνα\nμηδὲ καθʼ ἓν ἀπολειπώμεθα τῆς ἀποδημίας, ἀλλʼ\nεἴ τί σοι καὶ ὁδοῦ πάρεργον ἱστόρηται, καὶ τοῦτο\nεἰδῶμεν· ὡς ἔγωγε οὐκ ὀγίγα προσδοκῶ ἀκούσεσθαι\nσχήματός τε πέρι γῆς καὶ τῶν ἐπʼ αὐτῆς\nἁπάντων, οἷά σοι ἄνωθεν ἐπισκοποῦντι κατεφαίνετο.\nΜΕΝΙΠΠΟΣΚαὶ ὀρθῶς γε, ὦ ἑταῖρε, εἰκάζεις· διόπερ ὡς\nοἷόν τε ἀναβὰς ἐπὶ τὴν σελήνην τῷ λόγῳ συναποδήμει\nτε καὶ συνεπισκόπει τὴν ὅλην τῶν ἐπὶ\nγῆς διάθεσιν.\n12 καὶ πρῶτόν γέ μοι πάνυ μικρὰν\nδόκει τινὰ τὴν γῆν ὁρᾶν, πολὺ λέγω τῆς σελήνης\nβραχυτέραν, ὥστε ἐγὼ ἄφνω κατακύψας ἐπὶ πολὺ\nἠπόρουν ποῦ εἴη τὰ τηλικαῦτα ὅρη καὶ ἡ τοσαύτη\nθάλαττα· καὶ εἴ γε μὴ τὸν Ῥοδίων κολοσσὸν\nἐθεασάμην καὶ τὸν ἐπὶ τῇ Φάρῳ πύργον, εὖ ἴσθι,\nπαντελῶς ἄν με ἡ γῇ διέλαθε. νῦν δὲ ταῦτα\nὑψηλὰ ὄντα καὶ ὑπερανεστηκότα καὶ ὁ Ὠκεανὸς\nἠρέμα πρὸς τὸν ἥλιον ὑποστίλβων διεσήμαινέ\nμοι γῆν εἶναι τὸ ὁρώμενον. ἐπεὶ δὲ ἅπαξ τὴν\nὄψιν ἐς τὸ ἀτενὲς ἀπηρεισάμην, ἅπας ὁ τῶν\n\n\nἀνθρώπων βίος ἤδη κατεφαίνετο, οὐ κατὰ ἔθνη\nμόνον καὶ πόλεις, ἀλλὰ καὶ αὐτοὶ σαφῶς οἱ\nπλέοντες, οἱ πολεμοῦντες, οἱ γεωργοῦντες, οἱ\nδικαζόμενοι, τὰ γύναια, τὰ θηρία, καὶ πάνθ᾿\nἀπλῶς ὁπόσα τρέφει ζείδωρος ἄρουρα.\nΕΤΑΙΡΟΣΠαντελῶς ἀπίθανα φὴς ταῦτα καὶ αὑτοῖς\nὑπεναντία· ὃς γὰρ ἀρτίως, ὦ Μένιππε, τὴν γῆν\nἐξήτεις ὑπὸ τοῦ μεταξὺ διαστήματος ἐς βραχὺ\nσυνεσταλμένην, καὶ εἴ γε μὴ ὁ κολοσσὸς ἐμήνυσέ\nσοι, τάχα ἂν ἄλλο τι ᾠήθης ὁρᾶν, πῶς νῦν\nκαθάπερ Λυγκεύς τις ἄφνω γενόμενος ἅπαντα\nδιαγινώσκεις τὰ ἐπὶ γῆς, τοὺς ἀνθοώπους, τὰ\nθηρία, μικροῦ δεῖν τὰς τῶν ἐμπίδων νεοττιάς;\nΜΕΝΙΠΠΟΣ13 Εὖ γε ὑπέμνησας· ὃ γὰρ μάλιστα ἐχρῆν\nεἰπεῖν, τοῦτο οὐκ οἶδʼ ὅπως παρέλιπον. ἐπεὶ γὰρ\nαὐτὴν μὲν ἐγνώρισα τὴν γῆν ἰδών, τὰ δʼ ἄλλα οὐχ\nοἷός τε ἦν καθορᾶν ὑπὸ τοῦ βάθους ἅτε τῆς ὄψεως\nμηκέτι ἐφικνουμένης, πάνυ μʼ ἠνία τὸ χρῆμα καὶ\nπολλὴν παρεῖχε τὴν ἀπορίαν. κατηφεῖ δὲ ὄντι\nμοι καὶ ὀλίγου δεῖν δεδακρυμένῳ ἐφίσταται κατόπιν\nὁ σοφὸς Ἐμπεδοκλῆς, ἀνθρακίας τις ἰδεῖν\nκαὶ σποδοῦ ἀνάπλεως καὶ κατωπτημένος· κἀγὼ μὲν\nὡς εἶδον,—εἰρήσεται  γάρ—ὑπεταράχθην καί τινα\nσεληναῖον δαίμονα ᾠήθην ὁρᾶν· ὁ δέ, “Θάρρει,”\nφησίν, “ὦ Μένιππε,\n‘οὔτις τοι θεός εἰμι, τί μ’ ἀθανάτοισιν ἐΐσκεις;’\n\n\n\nὁ φυσικὸς οὗτός εἰμι Ἐμπεδοκλῆς· ἐπεὶ γὰρ ἐς\nτοὺς κρατῆρας ἐμαυτὸν φέρων ἐνέβαλον, ὁ καπνός\nμε ἀπὸ τῆς Αἴτνης ἁρπάσας δεῦρο ἀνήγαγε, καὶ\nνῦν ἐν τῇ σελήνῃ κατοικῶ ἀεροβατῶν τὰ πολλὰ\nκαὶ σιτοῦμαι δρόσον. ἥκω τοίνυν σε ἀπολύσων\nτῆς παρούσης ἀποριας· ἀνιᾷ γάρ σε, οἶμαι, καὶ\nστρέφει τὸ μὴ σαφῶς τὰ ἐπὶ γῆς ὁρᾶν.” “Εὖ γε\nἐποίησας,” ἦν δʼ ἐγώ, “βέλτιστε Ἐμπεδόκλεις,\nκἀπειδὰν τάχιστα κατάπτωμαι πάλιν ἐς τὴν\nἙλλάδα, μεμνήσομαι σπένδειν τέ σοι ἐπὶ τῆς\nκαπνοδόκης κάν ταῖς νουμηνίαις πρὸς τὴν σελήνην\nτρὶς ἐγχανὼν προσεύχεσθαι.” “Ἀλλὰ μὰ τὸν\nἘνδυμίωνα,” ἦ δʼ ὅς, “οὐχὶ τοῦ μισθοῦ χάριν\nἀφῖγμαι, πέπονθα δέ τι τὴν ψυχὴν ἰδών σε\nλελυπημένον. ἀτὰρ οἶσθα ὅ τι δράσας ὀξυδερκὴς\nγενήσῃ;”\n“Μὰ Δί᾿ ,” ἦν δʼ ἐγώ, “ἢν μὴ σύ μοι\nτὴν ἀχλύν πως ἀφέλῃς ἀπὸ τῶν ὀμμάτων· νῦν\nγὰρ δὴ λημᾶν οὐ μετρίως δοκῶ.” “Καὶ μὴν οὐδέν\nσε,” ἦ δ᾿  ὅς, “ἐμοῦ δεήσει· τὸ γὰρ ὀξυδερκὲς αὐτὸς\nἤδη γῆθεν ἥκεις ἔχων.” “Τί οὖν τοῦτό ἐστιν; οὐ\nγὰρ οἶδ᾿ ,” ἔφην. “Οὐκ οἶσθα,” ἦ δʼ ὅς, “ἀετοῦ\nτὴν πτέρυγα τὴν δεξιὰν περικείμενος;” “Καὶ\nμάλα,” ἦν δʼ ἐγώ· “τί δʼ οὖν πτέρυγι καὶ ὀφθαλμῷ\nκοινόν ἐστιν;” “Ὅτι,” ἦ δʼ ὅς, “παρὰ πολὺ\nτῶν ἄλλων ζῴων ἀετός ἐστιν ὀξυωπέστατος, ὥστε\nμόνος ἀντίον δέδορκε τῷ ἡλίῳ, καὶ τοῦτό ἐστιν ὁ\nγνήσιος καὶ βασιλεὺς ἀετός, ἢν ἀσκαρδαμυκτὶ\nπρὸς τὰς ἀκτῖνας βλέπῃ.” “Φασὶ ταῦτα,” ἦν δʼ\n\n\nἐγώ, “καί μοι ἤδη μεταμέλει ὅτι δεῦρο ἀνιὼν\nοὐχὶ τὼ ὀφθαλμὼ τοῦ ἀετοῦ ἐνεθέμην τοὺς ἐμοὺς\nἐξελών· ὡς νῦν γε ἡμιτελὴς ἀφῖγμαι καὶ οὐ πάντα\nβασιλικῶς ἐνεσκευασμένος, ἀλλʼ ἔοικα τοῖς νόθοις\nἐκείνοις καὶ ἀποκηρύκτοις.” “Καὶ μὴν πάρα σοί,”\nἦ δ᾿ ὅς, “αὐτίκα μάλα τὸν ἕτερον ὀφθαλμὸν ἔχειν\nβασιλικόν· ἢν γὰρ ἐθελήσῃς μικρὸν ἀναστὰς\nἐπισχὼν τοῦ γυπὸς τὴν πτέρυγα θατέρᾳ μόνῃ\nπτερύξασθαι, κατὰ λόγον τῆς πτέρυγος τὸν δεξιὸν\nὀφθαλμὸν ὀξυδερκὴς ἔσῃ· τὸν δὲ ἕτερον οὐδεμία\nμηχανὴ μὴ οὐκ ἀμβλύτερον δεδορκέναι τῆς μερίδος\nὄντα τῆς χείρονος.” “Ἅλις,” ἦν δʼ ἐγώ, “εἰ καὶ\nὁ δεξιὸς μόνος ἀετῶδες βλέποι· οὐδὲν γὰρ ἂν\nἔλαττον γένοιτο, ἐπεὶ καὶ τοὺς τέκτονας πολλάκις\nἑωρακέναι μοι δοκῶ θατέρῳ τῶν ὀφθαλμῶν\nἄμεινον πρὸς τοὺς κανόνας ἀπευθύνοντας τὰ\nξύλα.”\nΤαῦτα εἰπὼν ἐποίουν ἅμα τὰ ὑπὸ τοῦ Ἐμπεδοκλέους\nπαρηγγελμένα· ὁ δὲ κατʼ ὀλίγον ὑπαπιὼν\n15 ἐς καπνὸν ἠρέμα διελύετο. κἀπειδὴ τάχιστα\nἐπτερυξάμην, αὐτίκα φῶς με πάμπολυ περιέλαμψε\nκαὶ τὰ τέως λανθάνοντα πάντα διεφαίνετο·\nκατακύψας γοῦν ἐς τὴν γῆν ἑώρων σαφῶς τὰς\nπόλεις, τοὺς ἀνθρώπους, τὰ γιγνόμενα, καὶ οὐ τὰ\nἐν ὑπαίθρῳ μόνον, ἀλλὰ καὶ ὁπόσα οἴκοι ἔπραττον\nοἰόμενοι λανθάνειν, Πτολεμαῖον μὲν συνόντα\nτῇ ἀδελφῇ. Λυσιμάχῳ δὲ τὸν υἱὸν ἐπιβουλεύοντα,\nτὸν Σελεύκου δὲ Ἀντίοχον Στρατονίκῃ διανεύοντα\nλάθρα τῇ μητρυιᾷ, τὸν δὲ Θετταλὸν Ἀλέξανδρον\nὑπὸ τῆς γυναικὸς ἀναιρούμενον καὶ Ἀντίγονον\n\n\n\nμοιχευοντα τοῦ υἱοῦ τὴν γυναῖκα καὶ Ἀττάλῳ τὸν\nυἱὸν ἐγχέοντα τὸ φάρμακον, ἑτέρωθι δʼ αὖ\nἈρσάκην φονεύοντα τὸ γύναιον καὶ τὸν εὐνοῦχον\nἈρβάκην ἕλκοντα τὸ ξίφος ἐπὶ τὸν Ἀρσάκην,\nΣπατῖνος δὲ ὁ Μῆδος ἐκ τοῦ συμποσίου πρὸς τῶν\nδορυφορούντων εἵλκετο ἔξω τοῦ ποδὸς σκύφῳ\nχρυσῷ τὴν ὀφρὺν κατηλοημένος. ὅμοια δὲ τούτοις\nἔν τε Λιβύῃ καὶ παρὰ Σκύθαις καὶ Θρᾳξὶ\nγινόμενα ἐν τοῖς βασιλείοις ἦν ὁρᾶν, μοιχεύοντας,\nφονεύοντας, ἐπιβουλεύοντας, ἁρπάζοντας, ἐπιορκοῦντας,\nδεδιότας, ὑπὸ τῶν οἰκειοτάτων προδιδομένους.\n16 Καὶ τὰ μὲν τῶν βασιλέων τοιαύτην παρέσχε\nμοι τὴν διατριβήν, τὰ δὲ τῶν ἰδιωτῶν πολὺ γελοιότερα·\nκαὶ γὰρ αὖ κἀκείνους ἑώρων, Ἑρμόδωρον\nμὲν τὸν Ἐπικούρειον χιλίων ἕνεκα δραχμῶν\nἐπιορκοῦντα, τὸν Στωϊκὸν δὲ Ἀγαθοκλέα περὶ\nμισθοῦ τῷ μαθητῇ δικαζόμενον, Κλεινίαν δὲ τὸν\nῥήτορα ἐκ τοῦ Ἀσκληπιείου φιάλην ὑφαιρούμενον,\nτὸν δὲ Κυνικὸν Ἡρόφιλον ἐν τῷ χαμαιτυπείῳ\nκαθεύδοντα. τί γὰρ ἂν τοὺς ἄλλους λέγοιμι, τοὺς\nτοιχαρνχοῦντας, τοὺς δεκαξομένους, τοὺς δανείζοντας,\nτοὺς ἐπαιτοῦντας; ὅλως γὰρ ποικίλη καὶ\nπαντοδαπή τις ἦν ἡ θέα.\nΕΤΑΙΡΟΣΚαὶ μὴν καὶ ταῦτα, ὦ Μένιππε, καλῶς εἶχε\nλέγειν· ἔοικε γὰρ οὐ τὴν τυχοῦσαν τερπωλήν σοι\nπαρεσχῆσθαι.\nΜΕΝΙΠΠΟΣΠάντα μὲν ἑξῆς διελθεῖν, ὦ φιλότης, ἀδύνατον,\n\n\n\n\n\nὅπου γε καὶ ὁρᾶν αὐτὰ ἔργον ἦν· τὰ μέντοι κεφάλαια\nτῶν πραγμάτων τοιαῦτα ἐφαίνετο οἷά φησιν\nὉμηρος τὰ ἐπὶ τῆς ἀσπίδος· οὗ μὲν γὰρ ἦσαν\nεἰλαπίναι καὶ γάμοι, ἑτέρωθι δὲ δικαστήρια καὶ\nἐκκλησίαι, καθ᾿  ἕτερον δὲ μέρος ἔθυέ τις, ἐν\nγειτόνων δὲ πενθῶν ἄλλος ἐφαίνετο· καὶ ὅτε μὲν\nἐς τὴν Γετικὴν ἀποβλέψαιμι, πολεμοῦντας ἂν\nἑώρων ποὺς Γέτας· ὅτε δὲ μεταβαίην ἐπὶ τοὺς\nΣκύθας, πλανωμένους ἐπὶ τῶν ἁμαξῶν ἦν ἰδεῖν·\nμικρὸν δὲ ἐγκλίνας τὸν ὀφθαλμὸν ἐπὶ θάτερα\nτοὺς Αἰγυπτίους γεωργοῦντας ἐπέβλεπον, καὶ ὁ\nΦοῖνιξ ἐνεπορεύετο καὶ ὁ Κίλιξ ἐλῄστευεν\nκαὶ ὁ Λάκων ἐμαστιγοῦτο καὶ ὁ Ἀθηναῖος\nἐδικάζετο.\n17 ἀπάντων δὲ τούτων ὑπὸ τὸν\nαὐτὸν γινομένων χρόνον ὥρα σοι ἤδη ἐπινοεῖν\nὁποῖός τις ὁ κυκεὼν οὗτος ἐφαίνετο. ὥσπερ ἂν εἴ\nτις παραστησάμενος πολλοὺς χορευτάς, μᾶλλον\nδὲ πολλοὺς χορούς, ἔπειτα προστάξειε τῶν ᾀδόντων\nἑκάστῳ τὴν συνῳδίαν ἀφέντα ἴδιον ᾄδειν\nμέλος, φιλοτιμουμένου δὲ ἑκάστου καὶ τὸ ἴδιον\nπεραίνοντος καὶ τὸν πλησίον ὑπερβαλέσθαι τῇ\nμεγαλοφωνίᾳ προθυμουμένου—ἆρα ἐνθυμῇ πρὸς\nΔιὸς οἵα γένοιτʼ ἂν ἡ ᾠδή;\nΕΤΑΙΡΟΣΠαντάπασιν, ὦ Μένιππε, παγγέλοιος καὶ\nτεταραγμένη.\nΜΕΝΙΠΠΟΣΚαὶ μήν, ὦ ἑταῖρε, τοιοῦτοι πάντες εἰσὶν οἱ ἐπὶ\nγῆς χορευταὶ κὰκ τοιαύτης ἀναρμοστίας ὁ τῶν\n\n\n\n\n\nἀνθρώπων βίος συντέτακται, οὐ μόνον ἀπῳδὰ\nφθεγγομένων, ἀλλὰ καὶ ἀνομοίων τὰ σχήματα καὶ\nτἀναντία κινουμένων καὶ ταὐτὰν οὐδὲν ἐπινοούντων,\nἄχρι ἂν αὐτῶν ἕκαστον ὁ χορηγὸς ἀπελάσῃ\nτῆς σκηνῆς οὐκέτι δεῖσθαι λέγων· τοὐντεῦθεν δὲ\nὅμοιοι πάντες ἤδη σιωπῶντες, οὐκέτι τὴν συμμιγῆ\nκαὶ ἄτακτον ἐκείνην ᾠδὴν ἀπᾴδοντες. ἀλλ᾿  ἐν\nαὐτῷ γε ποικίλῳ καὶ πολυειδεῖ τῷ θεάτρῳ πάντα\nμὲν γελοῖα δήπουθεν ἦν τὰ γινόμενα.\n18 Μάλιστα δὲ ἐπʼ ἐκείνοις ἐπῄει μοι γελᾶν τοῖς\nπερὶ γῆς ὅρων ἐρίζουσι καὶ τοῖς γέγα φρονοῦσιν\nἐπὶ τῷ τὸ Σικυώνιον πεδίον γεωργεῖν ἢ Μαραθῶνος\nἔχειν τὰ περὶ τὴν Οἰνόην ἢ Ἀχαρνῆσι\nπλέθρα κεκτῆσθαι χίλια· τῆς γοῦν Ἑλλάδος ὅλης\nὡς τότε μοι ἄνωθεν ἐφαίνετο δακτύλων οὔσης τὸ\nμέγεθος τεττάρων, κατὰ λόγον, οἶμαι, ἡ Ἀττικὴ\nπολλοστημόριον ἦν. ὥστε ἐνενόουν ἐφʼ ὁπόσῳ\nτοῖς πλουσίοις τούτοις μέγα φρονεῖν κατελείπετο·\nσχεδὸν γὰρ ὁ πολυπλεθρότατος αὐτῶν μίαν τῶν\nἘπικουρείων ἀτόμων ἐδόκει μοι γεωργεῖν. ἀποβλέψας\nδὲ δὴ καὶ ἐς τὴν Πελοπόννησον, εἶτα\nτὴν Κυνουρίαν γῆν ἰδὼν ἀνεμνήσθην περὶ ὅσου\nχωρίου, κατʼ οὐδὲν Αἰγυπτίου φακοῦ πλατυτέρου,\nτοσοῦτοι ἔπεσον Ἀργείων καὶ Αακεδαιμονίων\nμιᾶς ἡμέρας. καὶ μὴν εἴ τινα ἴδοιμι ἐπὶ χρυσῷ\nμέγα φρονοῦντα, ὅτι δακτυλίους τε εἶχεν ὀκτὼ\nκαὶ φιάλας τέτταρας, πάνυ καὶ ἐπὶ τούτῳ ἂν\nἐγέλων· τὸ γὰρ Πάγγαιον ὅλον αὐτοῖς μετάλλοις\nκεγχριαῖον ἦν τὸ μέγεθος.\nΕΤΑΙΡΟΣ19 Ὦ μακάριε Μένιππε τῆς παραδόξου θέας.\n\n\n\nαί δὲ δὴ πόλεις πρὸς Διὸς καὶ οἱ ἄνδρες αὐτοὶ\nπηλίκοι διεφαίνοντο  ἄνωθεν;\nΜΕΝΙΠΠΟΣΟἶμαί σε πολλάκις ἤδη μυρμηκων ἀγορὰν\nἑωρακέναι, τοὺς μὲν εἰλουμένους περὶ τὸ στόμα\nτοῦ φωλεοῦ κἀν τῷ μέσῳ πολιτευομένους, ἐνίους\nδ᾿ ἐξιόντας, ἑτέρους δὲ ἐπανιόντας αὖθις εἰς τὴν\nπόλιν· καὶ ὁ μέν τις τὴν κόπρον ἐκφέρει, ὁ δὲ\nἁρπάσας ποθὲν ἢ κυάμου λέπος ἢ πυροῦ ἡμίτομον\nθεῖ φέρων. εἰκὸς δὲ εἶναι παῤ αὐτοῖς κατὰ λόγον\nτοῦ μυρμήκων βίου καὶ οἰκοδόμους τινὰς λόγον\nδημαγωγοὺς καὶ πρυτάνεις καὶ μουσικοὺς καὶ\nφιλοσόφους. πλὴν αἵ γε πόλεις αὐτοῖς ἀνδράσι\nταῖς μυρμηκιαῖς μάλιστα ἐῴκεσαν. εἰ δέ σοι\nμικρὸν δοκεῖ τὸ παράδευγμα, τὸ ἀνθρώπους\nεἰκάσαι τῇ μυρμήκων πολιτείᾳ, τοὺς παλαιοὺς\nμύθους ἐπίσκεψαι τῶν Θετταλῶν· εὑρήσεις γὰρ\nτοὺς Μυρμιδόνας, τὸ μαχιμώτατον φῦλον, ἐκ\nμυρμήκων ἄνδρας γεγονότας.\nἘπειδὴ δ᾿ οὖν πάντα ἱκανῶς ἑώρατο καὶ\nκατεγεγέλαστό μοι, διασείσας ἑμαυτὸν ἀνεπτόμην\nδώματ᾿ ἐς αἰγιόχοιο Διὸς μετὰ δαίμονας ἄλλους.\n20 οὔπω στάδιον ἀνεληλύθειν καὶ ἡ Σελήνη γυναικείαν\nφωνὴν προϊεμένη, “Μένιππε,” φησίν,\n“οὕτως ὄναιο, διακόνησαί μοί τι πρὸς τὸν Δία.”\n“Λέγοις ἄν,” ἦν δ᾿ ἐγώ· “βαρὺ γὰρ οὐδέν, ἢν\nμή τι φέρειν δέῃ.” “Πρεσβείαν,” ἔφη, “τινὰ\nοὐ χαλεπὴν καὶ δέησιν ἀπένεγκε παῤ ἐμοῦ τῷ\n\n\n\n\n\nΔιί· ἀπείρηκα γὰρ ἤδη, Μένιππε, πολλὰ καὶ\nδεινὰ παρὰ τῶν φιλοσόφων ἀκούουσα, οἷς οὐδὲν\nἕτερόν ἐστιν ἔργον ἢ τἀμὰ πολυπραγμονεῖν,\nτίς εἰμι καὶ πηλίκη, καὶ διʼ ἤντινα αἰτίαν\nδιχότομος ἢ ἀμφίκυρτος γίγνομαι. καὶ οἱ μὲν\nκατοικεῖσθαί μέ φασιν, οἱ δὲ κατόπτρου δίκην\nἐπικρέμασθαι τῇ θαλάττῃ, οἱ δὲ ὅ τι ἂν ἕκαστος\nἐπινοήσῃ τοῦτό μοι προσάπτουσι. τὰ τελευταῖα\nδὲ καὶ τὸ φῶς αὐτὸ κλοπιμαῖόν τε καὶ νόθον\nεἶναί μοί φασιν ἄνωθεν ἧκον παρὰ τοῦ Ἡλίου,\nκαὶ οὐ παύονται καὶ πρὸς τοῦτόν με ἀδελφὸν\nὄντα συγκροῦσαι καὶ στασιάσαι προαιρούμενοι·\nοὐ γὰρ ἱκανὰ ἦν αὐτοῖς ἃ περὶ αὐτοῦ εἰρήκασι τοῦ\nἩλίου, λίθον αὐτὸν εἶναι καὶ μύδρον διάπυρον.\n21 “Καίτοι πόσα ἐγὼ συνεπίσταμαι αὐτοῖς ἃ πράττουσι\nτῶν νυκτῶν αἰσχρὰ καὶ κατάπτυστα οἱ\nμεθʼ ἡμέραν σκυθρωποὶ καὶ ἀνδρώδεις τὸ βλέμμα\nκαὶ τὸ σχῆμα σεμνοὶ καὶ ὑπὸ τῶν ἰδιωτῶν\nἀποβλεπόμενοι; κἀγὼ μὲν ταῦτα ὁρῶσα ὅμως\nσιωπῶ· οὐ γὰρ ἡγοῦμαι πρέπειν ἀποκαλύψαι\nκαὶ διαφωτίσαι τὰς νυκτερινὰς ἐκείνας διατριβὰς\nκαὶ τὸν ὑπὸ σκηνῆς ἑκάστου βίον, ἀλλὰ κἄν\nτινα ἴδω αὐτῶν μοιχεύοντα ἢ κλέπτοντα ἢ ἄλλο\nτι τολμῶντα νυκτερινώτατον, εὐθὺς ἐπισπασαμένη\nτὸ νέφος ἐνεκαλυψάμην, ἴνα μὴ δείξω τοῖς\nπολλοῖς γέροντας ἄνδρας βαθεῖ πώγωνι καὶ\nἀρετῇ ἐνασχημονοῦντας. οἱ δὲ οὐδὲν ἀνιᾶσι διασπαράττοντές\nμε τῷ λόγῳ καὶ πάντα τρόπον\nὑβρίζοντες, ὥστε νὴ τὴν Νύκτα πολλάκις ἐβουλευσάμην\nμετοικῆσαι ὅτι πορρωτάτω, ἵνʼ αὐτῶν\nτὴν περίεργον ἂν γλῶτταν διέφυγον.\n“Μέμνησο οὖν ταῦτά τε ἀπαγγεῖλαι τῷ Διὶ καὶ\nπροσθεῖναι δʼ ὅτι μὴ δυνατόν ἐστί μοι κατὰ\nχώραν μένειν, ἢν μὴ τοὺς φυσικοὺς ἐκεῖνος\nἐπιτρίψῃ καὶ τοὺς διαλεκτικοὺς ἐπιστομίσῃ καὶ\nτὴν Στοὰν κατασκάψῃ καὶ τὴν Ἀκαδημίαν\nκαταφλέξῃ καὶ παύσῃ τὰς ἐν τοῖς περιπάτοις\nδιατριβάς· οὕτω γὰρ ἂν εἰρήνην ἀγάγοιμι καὶ\nπαυσαίμην ὁσημέραι παῤ αὐτῶν γεωμετρουμένη.”\n22 “Ἔσται ταῦτα,” ἦν δʼ ἐγώ, καὶ ἅμα πρὸς\nτὸ ἄναντες ἔτεινον τὴν ἐπὶ τοῦ οὐρανοῦ,\nἔνθα μὲν οὔτε βοῶν οὔτʼ ἀνδρῶν φαίνετο ἔργα·\nμετʼ ὀλίγον γὰρ καὶ ἡ σελήνη βραχεῖά μοι καθεωρᾶτο\nκαὶ τὴν γῆν ἤδη ἀπέκρυπτον.\nΛαβὼν δὲ τὸν ἥλιον ἐν δεξιᾷ διὰ τῶν ἀστέρων\nπετάμενος τριταῖος ἐπλησίασα τῷ οὐρανῷ, καὶ\nτὸ μὲν πρῶτον ἐδόκει μοι ὡς εἶχον εὐθὺς εἴσω\nπαριέναι· ῥᾳδίως γὰρ ᾤμην διαλαθεῖν ἅτα ἐξ\nἡμισείας ὢν ἀετός, τὸν δὲ ἀετὸν ἠπιστάμην ἐκ\nπαλαιοῦ συνήθη τῷ Διί· ὕστερον δὲ ἐλογισάμην\nὡς τάχιστα καταφωράσουσί με γυπὸς τὴν ἑτέραν\nπτέρυγα περικείμενον. ἄριστον γοῦν κρίνας τὸ\nμὴ παρακινδυνεύειν ἔκοπτον προσελθὼν τὴν\nθύραν. ὑπακούσας δὲ ὁ Ἑρμῆς καὶ τοὔνομα\nἐκπυθόμενος ἀπῄει κατὰ σπουδὴν φράσων τῷ\nΔιί, καὶ μετʼ ὀλίγον εἰσεκλήθην πάνυ δεδιὼς καὶ\nτρέμων, καταλαμβάνω τε πάντας ἅμα συγκαθημένους\nοὐδὲ αὐτοὺς ἀφρόντιδας· ὑπετάραττε γὰρ\nἡσυχῆ τὸ παράδοξον μου τῆς ἐπιδημίας, καὶ ὅσον\nοὐδέπω πάντας ἀνθρώπους ἀφίξεσθαι προσεδόκων\nτὸν αὐτὸν τρόπον ἐπτερωμένους.\n23 ὁ δὲ Ζεὺς μάλα\n\n\n\nφοβερῶς, δριμύ τε καὶ τιτανῶδες εἰς ἐμὲ ἀπιδών,\nφησί\n“Τίς πόθεν εἶς ἀνδρῶν, πόθι τοι πόλις ἠδὲτοκῆες;”\nἘγὼ δὲ ὡς τοῦτ᾿ ἤκουσα, μικροῦ μὲν ἐξέθανον\nὑπὸ τοῦ δέους, εἱστήκειν δὲ ὅμως ἀχανὴς καὶ\nὑπὸ τῆς μεγαλοφωνίας ἐμβεβροντημένος. χρόνῳ\nδ᾿ ἐμαυτὸν ἀναλαβὼν ἅπαντα διηγούμην σαφῶς\nἄνωθεν ἀρξάμενος, ὡς ἐπιθυμήσαιμι τὰ μετέωρα\nἐκμαθεῖν, ὡς ἔλθοιμι παρὰ τοὺς φιλοσόφους, ὡς\nτἀναντία λεγόντων ἀκούσαιμι, ὡς ἀπαγορεύσαιμι\nδιασπώμενος ὑπὸ τῶν λόγων, εἶτα ἑξῆς τὴν\nἐπίνοιαν καὶ τὰ πτερὰ καὶ τὰ ἄλλα πάντα μέχρι\nπρὸς τὸν οὐρανόν· ἐπὶ πᾶσι δὲ προσέθηκα τὰ\nὑπὸ τῆς Σελήνης ἐπεσταλμένα. μειδιάσας δ᾿\nοὖν ὁ Ζεὺς καὶ μικρὸν ἐπανεὶς τῶν ὀφρύων, “Τί\nἂν λέγοις,” φησίν, “Ὤτου πέρι καὶ Ἐφιάλτου,\nὅπου καὶ Μένιππος ἐτόλμησεν ἐς τὸν οὐρανὸν\nἀνελθεῖν; ἀλλὰ νῦν μὲν ἐπὶ ξένια σε καλοῦμεν,\nαὔριον δέ,” ἔφη, “ἔφη, “περὶ ὧν ἥκεις χρηματίσαντες\nἀποπέμψομεν.” καὶ ἅμα ἐξαναστὰς ἐβάδιζεν ἐς\nτὸ ἐπηκοώτατον τοῦ οὐρανοῦ· καιρὸς γὰρ ἦν\nἐπὶ τῶν εὐχῶν καθέζεσθαι.\n24 Μεταξύ τε προϊὼν ἀνέκρινέ με περὶ τῶν ἐν\nτῇ γῇ προγμάτων, τὰ πρῶτα μὲν ἐκεῖνα, πόσου\nνῦν ὁ πυρός ἐστιν ὤνιος ἐπὶ τῆς Ἑλλάδος, καὶ\nεἰ σφόδρα ὑμῶν ὁ πέρυσι χειμὼν καθίκετο, καὶ\nεἰ τὰ λάχανα δεῖται πλείονος ἐπομβρίας. μετὰ\n\n\n\nδὲ ἠρώτα εἴ τις ἔτι λείπεται τῶν ἀπὸ Φειδίου\nκαὶ δι᾿ ἣν αἰτίαν ἐλλείποιεν Ἀθηναῖοι τὰ Διάσια\nτοσούτων ἐπῶν, καὶ εἰ τὸ Ὀλυμπίειον αὐτῷ\nἐπιτελέσαι διανοοῦνται, καὶ εἰ συνελήφθησαν οἱ\nτὸν ἐν Δωδώνῃ νεὼν σεσυληκότες.\nἘπεὶ δὲ περὶ τούτων ἀπεκρινάμην, “Εἰπέ μοι,\nΜένιππε,” ἔφη, “περὶ δὲ ἐμοῦ οἱ ἄνθρωποι τίνα\nγνώμην ἔχουσι;” “Τίνα,” ἔφην, “δέσποτα, ἢ\nτὴν εὐσεβεστάτην, βασιλέα σε πάντων εἶναι\nθεῶν;” “Παίζεις ἔχων,” ἔφη· “τὸ δὲ φιλόκαινον\nαὐτῶν ἀκριβῶς οἶδα, κἂν μὴ λέγῃς. ἦν γάρ ποτε\nχρόνος, ὅτε καὶ μάντις ἐδόκουν αὐτοῖς καὶ ἰατρὸς\nκαὶ πάντα ὅλως ἦν ἐγώ,\nμεσταὶ δὲ Διὸς πᾶσαι μὲν ἀγυιαί,πᾶσαι δ᾿ ἀνθρώπων ἀγοραί·\nκαὶ ἡ Δωδώνη τότε καὶ ἡ Πῖσα λαμπραὶ καὶ\nπερίβλεπτοι πᾶσιν ἦσαν, ὑπὸ δὲ τοῦ καπνοῦ\nτῶν θυσιῶν οὐδὲ ἀναβλέπειν μοι δυνατόν· ἐξ οὗ\nδὲ ἐν Δελφοῖς μὲν Ἀπόλλων τὸ μαντεῖον κατεστήσατο,\nἐν Περγάμῳ δὲ τὸ ἰατρεῖον ὀ Ἀσκληπιὸς\nκαὶ τὸ Βενδίδειον ἐγένετο ἐν Θρᾴκῃ καὶ τὸ\nἈνουβίδειον ἐν Αἰγύπτῳ καὶ τὸ Ἀρτεμίσιον\nἐν Ἐφέσῳ, ἐπὶ ταῦτα μὲν ἅπαντες θέουσι καὶ\nπανηγύρεις ἀνάγουσι καὶ ἑκατόμβας παριστᾶσι\nκαὶ χρυσᾶς πλίνθους ἀνατιθέασιν ἐμὲ δὲ παρηβηκότα\nἱκανῶς τετιμηκέναι νομίζουσιν, ἂν διὰ\n\n\n\n\n\nπέντε  ὅλων ἐτῶν θύσωσιν ἐν Ὀλυμπίᾳ. τοιγαροῦν\nψυχροτέρους ἄν μου τοὺς βωμοὺς ἴδοις τῶν Πλάτωνος\nνόμων ἢ τῶν Χρυσίππου συλλογισμῶν.”\n25 Τοιαῦθ᾿  ἅμα διεξιόντες ἀφικνούμεθα ἐς τὸ χωρίον\nἔνθα ἔδει αὐτὸν καθεζόμενον διακοῦσαι τῶν\nεὐχῶν. θυρίδες δὲ ἦσαν ἑξῆς τοῖς στομίοις τῶν\nφρεάτων ἐοικυῖαι πώματα ἔχουσαι, καὶ παρʼ ἑκάστῃ\nθρόνος ἔκειτο χρυσοῦς. καθίσας οὖν ἑαυτὸν\nἐπὶ τῆς πρώτης ὁ Ζεὺς καὶ ἀφελὼν τὸ πῶμα\nπαρεῖχε τοῖς εὐχομένοις ἑαυτόν· εὔχοντο δὲ πανταχόθεν\nτῆς γῆς διάφορα καὶ ποικίλα. συμπαρακύψας\nγὰρ καὶ αὐτὸς ἐπήκουον ἅμα τῶν εὐχῶν.\nἦσαν δὲ τοιαίδε, “Ὦ Ζεῦ, βασιλεῦσαί μοι\nγένοιτο·” “Ὦ Ζεῦ, τὰ κρόμμυά μοι φῦναι καὶ τὰ\nσκόροδα·” “Ὦ θεοί, τὸν πατέρα μοι ταχέως ἀποθανεῖν·”\nὁ δέ τις ἂν ἔφη, “Εἴθε κληρονομήσαιμι\nτῆς γυναικός,” “Εἴθε λάθοιμι ἐπιβουλεύσας τῷ\nἀδελφῷ,” “Φένοιτό μοι νικῆσαι τὴν δίκην,” “Δὸς\nστεφθῆναι τὰ Ὀλύμπια.” τῶν πλεόντων δὲ ὁ μὲν\nβορέαν εὔχετο ἐπιπνεῦσαι, ὁ δὲ νότον, ὁ δὲ γεωργὸς\nᾔτει ὑετόν, ὁ δὲ γναφεὺς ἥλιον.\nἘπακούων δὲ ὁ Ζεὺς καὶ τὴν εὐχὴν ἑκάστην\nἀκριβῶς ἐξετάζων οὐ πάντα ὑπισχνεῖτο,\nἀλλ᾿  ἕτερον μὲν ἔδωκε πατήρ, ἕτερον δʼ ἀνένευσε·\nτὰς μὲν γὰρ δικαίας τῶν εὐχῶν προσίετο ἄνω διὰ\nτοῦ στομίου καὶ ἐπὶ τὰ δεξιὰ κατετίθει φέρων,\nτὰς δὲ ἀνοσίους ἀπράκτους αὖθις ἀπέπεμπεν ἀποφυσῶν\n\n\nκάτω, ἵνα μηδὲ πλησίον γένοιντο τοῦ\nοὐρανοῦ. ἐπὶ μιᾶς δέ τινος εὐχῆς καὶ ἀποροῦντα\nαὐτὸν ἐθεασάμην· δύο γὰρ ἀνδρῶν τἀναντία εὐχομένων\nκαὶ τὰς ἴσας θυσίας ὑπισχνουμένων οὐκ\nεἶχεν ὁποτέρῳ μᾶλλον ἐπινεύσειεν αὐτῶν, ὥστε δὴ\nτὸ Ἀκαδημαῖκὸν ἐκεῖνο ἐπεπόνθει καὶ οὐδέν τι\nἀποφήνασθαι δυνατὸς ἦν, ἀλλ᾿  ὥσπερ ὁ Πύρρων\nἐπεῖχεν ἔτι καὶ διεσκέπτετο.\n26 Ἐπεὶ δὲ ἱκανῶς ἐχρημάτισε ταῖς εὐχαῖς, ἐπὶ τὸν\nἑξῆς μεταβὰς θρόνον καὶ τὴν δευτέραν θυρίδα\nκατακύψας τοῖς ὅρκοις ἐσχόλαζε καὶ τοῖς ὀμνύουσι.\nχρηματίσας δὲ καὶ τούτοις καὶ τὸν Ἐπικούρειον\nἙρμόδωρον ἐπιτρίψας μετεκαθέζετο ἐπὶ τὸν\nἑξῆς θρόνον κληδόσι καὶ φήμαις καὶ οἰωνοῖς\nπροσέξων. εἶτ᾿  ἐκεῖθεν ἐπὶ τὴν τῶν θυσιῶν\nθυρίδα μετῄει, διʼ ἧς ὁ καπνὸς ἀνιὼν ἀπήγγελλε\nτῷ Διὶ τοῦ θύοντος ἑκάστου τοὔνομα. ἀποστὰς δὲ\nτούτων προσέταττε τοῖς ἀνέμοις καὶ ταῖς ὥραις ἃ\nδεῖ ποιεῖν· “Τήμερον παρὰ Σκύθαις ὑέτω, παρὰ\nΛίβυσιν ἀστραπτέτω, παῤ Ἕλλησι νιφέτω, σὺ\nδὲ ὁ Βορέας πνεῦσον ἐν Λυδίᾳ, σὺ δὲ ὁ Νότος\nἡσυχίαν ἄγε, ὁ δὲ Ζέφυρος τὸν Ἀδρίαν διακυμαινέτω,\nκαὶ τῆς χαλάζης ὅσον μέδιμνοι χίλιοι\nδιασκεδασ θήτωσαν ὑπέρ Καππαδοκίας.”\n27 Ἀπάντων δὲ ἤδη σχεδὸν αὐτῷ διῳκημένων\nἀπῄειμεν ἐς τὸ συμπόσιον· δείπνου γὰρ ἤδη καιρὸς\nἦν· καί με ὁ Ἑρμῆς παραλαβὼν κατέκλινε\nπαρὰ τὸν Πᾶνα καὶ τοὺς Κορύβαντας καὶ τὸν\nἌττιν καὶ τὸν Σαβάζιον, τοὺς μετοίκους τούτους\nκαὶ ἀμφιβόλους θεούς. καὶ ἄρτον τε ἡ Δημήτηρ\nπαρεῖχε καὶ ὁ Διόνυσος οἶνον καὶ ὁ Ἡρακλῆς\n\n\nκρέα καὶ μύρτα ἡ Ἀφροδίτη καὶ ὁ Ποσειδῶν μαινίδας.\nἅμα δὲ καὶ τῆς ἀμβροσίας ἡρέμα καὶ τοῦ\nνέκταρος παρεγευόμην· ὁ γὰρ βέλτιστος Γανυμήδης\nὑπὸ φιλανθρωπίας εἰ θεάσαιτο ἀποβλέποντά\nπου τὸν Δία, κοτύλην ἂν ἢ καὶ δύο τοῦ νέκταρος\nἐνέχει μοι φέρων. οἱ δὲ θεοί, ὡς Ὅμηρός που λέγει\n(καὶ αὐτός, οἶμαι, καθάπερ ἐγὼ τἀκεῖ τεθεαμένος),\nοὔτε σῖτον ἔδουσιν, “οὐ πίνουσʼ αἴθοπα αἶνον,”\nἀλλὰ τὴν ἀμβροσίαν παρατίθενται καὶ τοῦ νέκταρος\nμεθύσκονται, μάλιστα δὲ ἥδονται σιτούμενοι\nτὸν ἐκ τῶν θυσιῶν καπνὸν αὐτῇ κνισῃ ἀνενηνευμένον\nκαὶ τὸ αἷμα δὲ τῶν ἱερείων, ὃ τοῖς βωμοῖς\nοἱ θύοντες περιχέουσιν.\nἘν δὲ δείπωῳ ὅ τε Ἀπόλλων ἐκιθάρισε καὶ\nὁ Σιληνὸς κόρδακα ὠρχήσατο καὶ αἱ Μοῦσαι ἀναστᾶσαι\nτῆς τε Ἡσιόδου Θεογονίας ᾖσαν ἡμῖν\nκαὶ τὴν πρώτην ᾠδὴν τῶν ὕμνων τῶν Πινδάρου.\nκἀπειδὴ κόρος ἦν, ἀνεπαυόμεθα ὡς εἶχεν ἕκαστος\nἱκανῶς ὑποβεβρεγμένοι.\n28 ἄλλοι μέν ῥα θεοί τε καὶ ἀνέρες ἱπποκορυσταὶ\nεὗδον παννύχιοι, ἐμὲ δʼ οὐκ ἔχε νήδυμος ὕπνος·\nἀνελογιζόμην γὰρ πολλὰ μὲν καὶ ἄλλα, μάλιστα\nδὲ ἐκεῖνα, πῶς ἐν τοσούτῳ χρόνῳ ὁ Ἀπόλλων οὐ\nφύσειε πώγωνα ἢ πῶς γίνοιτο νὺξ ἐν οὐρανῷ τοῦ\nἡλίου παρόντος ἀεὶ καὶ συνευωχουμένου.\nΤότε μὲν οὖν μικρόν τι κατέδαρθον. ἕωθεν δὲ\nδιαναστὰς ὁ Ζεὺς προσέταττε κηρύττειν ἐκκλη\n\n\n\n\n\nσίαν.\n29 κἀπειδὴ παρῆσαν ἅπαντες, ἅρχεται λέγειν·\n“Τὴν μὲν αἰτίαν τοῦ συναγαγεῖν ὑπᾶς ὀ χθιζὸς\nοὗτος ξένος παρέσχηται· πάλαι δὲ βουλόμενος\nὑμῖν κοινώσασθαι περὶ τῶν φιλοσόφων, μάλιστα\nὑπὸ τῆς Σελήνης καὶ ὧν ἐκείνη μέμφεται προτραπεὶς\nἔγνων μηκέτ᾿ ἐπὶ πλέον παρατεῖναι τὴν\nδιάσκεψιν.\n“Γένος γάρ τι ἀνθρώπων ἐστὶν φιλόνεικον κενόδοξον\nὀξύχολον ὑπόλιχνον ὑπόμωρον τετυφωμένον\nὕβρεως ἀνάπλεων καὶ ἵνα καθ᾿ Ὅμηρον εἴπω\n‘ἐτώσιον ἄχθος ἀρούρης.‘ οὗτοι τοίνυν εἰς\nσυστήματα διαιρεθέντες καὶ διαφόρους λόγων\nλαβυρίνθους επινοήσαντες οἱ μὲν Στωϊκοὺς\nὡνομάκασιν ἑαυτούς, οἱ δὲ Ἀκαδημαϊκούς, οἱ δὲ\nἘπικουρείους, οἱ δὲ Περιπατητικοὺς καὶ ἄλλα\nπολλῷ γελοιότερα τούτων· ἔπειτα δὲ ὄνομα σεμνὸν\nτὴν ἀρετὴν περιθέμενοι καὶ τὰς ὀφρῦς ἐπάραντες\nκαὶ τὰ μέτωπα ῥυτιδώσαντες καὶ τοὺς πώγωνας\nἐπισπασάμενοι περιέρχονται ἐπιπλάστῳ σχήματι\nκατάπτυστα ἤθη περιστέλλοντες, ἐμφερεῖς μάλιστα\nτοῖς τραγικοῖς ἐκείνοις ὑποκριταῖς, ὧν ἢν\nἀφέλῃ τις τὰ προσωπεῖα καὶ τὴν χρυσόπαστον\nἐκείνην στολήν, τὸ καταλειπόμενόν ἐστι γελοῖον\nἀνθρώπιον ἑπτὰ δραχμῶν ἐς τὸν ἀγῶνα\nμεμισθωμένον.\n30 “Τοιοῦτοι δὲ ὄντες ἀνθρώπων μὲν ἁπάντων\nκαταφρονοῦσι, περὶ θεῶν δὲ ἀλλόκοτα διεξέρχονται·\nκαὶ συνάγοντες εὐεξαπάτητα μειράκια\nτήν τε πολυθρύλητον ἀρετὴν τραγῳδοῦσι καὶ τὰς\nτῶν λόγων ἀπορίας ἐκδιδάσκουσι, καὶ πρὸς μὲν\n\n\n\nτοὺς μαθητὰς καρτερίαν ἀεὶ καὶ σωφροσύνην καὶ\nτὸ αὐταρκὲς ἐπαινοῦσι καὶ πλούτου καὶ ἡδονῆς\nκαταπτύουσι, μόνοι δὲ καὶ καθʼ ἑαυτοὺς γενόμενοι\nτί ἂν λέγοι τις ὅσα μὲν ἐσθίουσιν, ὅσα δὲ\nἀφροδισιάζουσιν, ὅπως δὲ περιλείχουσι τῶν\nὀβολῶν τὸν ῥύπον;\n“Τὸ δὲ πάντων δεινότατον, ὅτι μηδὲν αὐτοὶ μήτε\nκοινὸν μήτε ἴδιον ἐπιτελοῦντες, ἀλλʼ ἀχρεῖοι καὶ\nπεριττοὶ καθεστῶτες\nοὕτε ποτʼ ἐν πολέμῳ ἐναρίθμιοι οὔτʼ ἐνὶ βουλῇ,\nὅμως τῶν ἄλλων κατηγοροῦσι καὶ λόγους τινὰς\nπικροὺς συμφορήσαντες καὶ λοιδορίας καινὰς ἐκμεμελετηκότες\nἐπιτιμῶσι καὶ ὀνειδίζουσι τοῖς\nπλησίον, καὶ οὗτος αὐτῶν τὰ πρῶτα φέρεσθαι\nδοκεῖ ὃς ἂν μεγαλοφωνότατός τε ᾖ καὶ ἰταμώτατος\nκαὶ πρὸς τὰς βλασφημιας θρασύτατος.\nκαίτοι\nτὸν διατεινόμενον αὐτὸν καὶ βοῶντα καὶ κατηγοροῦντα\nτῶν ἄλλων ἢν ἔρῃ, ‘Σὺ δὲ δὴ τί\nπράττων τυγχάνεις ἢ τί φῶμεν πρὸς θεῶν σε πρὸς\nτὸν βίον συντελεῖν;’ φαίη ἄν, εἰ τὰ δίκαια καὶ\nἀληθῇ θέλοι λέγειν, ὅτι ‘Πλεῖν μὲν ἢ γεωργεῖν ἢ\nστρατεύεσθαι ἤ τινα τέχνην μετιέναι περιττὸν\nεἶναί μοι δοκεῖ, κέκραγα δὲ καὶ αὐχμῶ καὶ ψυχρολουτῶ\nκαὶ ἀνυπόδητος τοῦ χειμῶνος περιέρχομαί\nκαὶ τρίβωνα ῥυπαρὸν περιβέβλημαι καὶ ὥσπερ ὁ\nΜῶμος τὰ ὑπὸ τῶν ἄλλων γιγνόμενα συκοφαντῶ,\nκαὶ εἰ μέν τις ὠψώνηκε τῶν πλουσίων πολυτελῶς\nἢ ἑταίραν ἔχει, τοῦτο πολυπ ραγμονῶ καὶ ἀγανακτῶ,\n\n\n\n\n\nεἰ δὲ τῶν φίλων τις ἢ ἑταίρων κατάκειται\nνοσῶν ἐπικουρίας τε καὶ θεραπείας δεόμενος,\nἀγνοῶ.᾿\n“Τοιαῦτα μέν ἐστιν ὑμῖν, ὦ θεοί, ταῦτα τὰ θρέμματα.\n32 οἱ δὲ δὴ Ἐπικούρειοι αὐτῶν λεγόμενοι\nμάλα δὴ καὶ ὑβρισταί εἰσι καὶ οὐ μετρίως ἡμῶν\nκαθάπτονται μήτε ἐπιμελεῖσθαι τῶν ἀνθ ρωπίνων\nλέγοντες τοὺς θεούς μήτε ὅλως τὰ γιγνόμενα\nἐπισκοπεῖν· ὥστε ὥρα ὑμῖν λογίζεσθαι διότι ἢν\nἅπαξ οὗτοι πεῖσαι τὸν βίον δυνηθῶσιν, οὐ μετρίως\nπεινήσετε. τίς γὰρ ἂν ἔτι θύσειεν ὑμῖν πλέον\nοὐδὲν ἕξειν προσδοκῶν;\n“Ἂ μὲν γὰρ ἡ Σελήνη αἰτιᾶται, πάντες ἠκούσατε\nτοῦ ξένου χθὲς διηγουμένου. πρὸς ταῦτα\nβουλεύεσθε ἂ καὶ τοῖς ἀνθρώποις γένοιτʼ ἂν ὠφελιμώτατα\nκαὶ ἡμῖν ἀσφαλέστατα.”\n33 Εἰπόντος ταῦτα τοῦ Διὸς ἡ ἐκκλησία διετεθορύβητο,\nκαὶ εὐθὺς ἐβόων ἅπαντες, “κεραύνωσον,”\n“κατάφλεξον,” “ἐπίτριψον,” “ἐς τὸ βάραθρον,”\n“ἐς τὸν Τάρταρον,” “ὡς τοὺς Γίγαντας.” ἡσυχίαν\nδὲ ὁ Ζεὺς αὖθις παραγγείλας, “Ἔσται ταῦτα ὡς\nβούλεσθε,” ἔφη, “καὶ πάντες ἐπιτρίψονται αὐτῇ\nδιαλεκτικῇ, πλὴν τό γε νῦν εἶναι οὐ θέμις\nκολασθῆναί τινα· ἱερομηνία ἐστιν, ὠς ἴστε,\nμηνῶν τούτων τεττάρων, καὶ ἤδη τὴν ἐκεχειρίαν\nπεριηγγειλάμην. ἐς νέωτα οὖν ἀρχομένου ἦρος\nκακοὶ κακῶς ἀπολοῦνται τῷ σμερδαλέῳ κεραυνῷ.”\nἦ καὶ κυανέῃσιν ἐπʼ ὀφρύσι νεῦσε Κρονίων.\n34 “Περὶ δὲ τουτουὶ Μενίππου ταῦτα,” ἔφη, “μοι\n\n\n\nδοκεῖ· περιαιρεθέντα αὐτὸν τὰ πτερά, ἵνα μὴ καὶ\nαὔθις ἔλθῃ ποτέ, ὑπὸ τοῦ Ἑρμοῦ ἐς τὴν γῆν\nκατενεχθῆναι τήμερον.” καὶ ὁ μὲν ταῦτα εἰπὼν\nδιέλυσε τὸν σύλλογου, ἐμὲ δὲ ὁ Κυλλήνιος τοῦ\nδεξιοῦ ὠτὸς ἀποκρεμάσας περὶ ἐσπέραν χθὲς κατέθηκε\nφέρων ἐς τὸν Κεραμεικόν.\nἍπαντα ἀκήκοας, ἅπαντα, ὦ ἑταῖρε, τἀξ\nοὐρανοῦ· ἄπειμι τοίνυν καὶ τοῖς ἐν τῇ Ποικίλῃ\nπεριπατοῦσι τῶν φιλοσόφων αὐτὰ ταῦτα\nεὐαγγελιούμενος.\n","locs":[{"loc":"urn:cts:greekLit:tlg0062.tlg021:1","start":0,"length":880},{"loc":"urn:cts:greekLit:tlg0062.tlg021:2","start":880,"length":1206},{"loc":"urn:cts:greekLit:tlg0062.tlg021:3","start":2086,"length":783},{"loc":"urn:cts:greekLit:tlg0062.tlg021:4","start":2869,"length":1092},{"loc":"urn:cts:greekLit:tlg0062.tlg021:5","start":3961,"length":1138},{"loc":"urn:cts:greekLit:tlg0062.tlg021:6","start":5099,"length":826},{"loc":"urn:cts:greekLit:tlg0062.tlg021:7","start":5925,"length":430},{"loc":"urn:cts:greekLit:tlg0062.tlg021:8","start":6355,"length":1062},{"loc":"urn:cts:greekLit:tlg0062.tlg021:9","start":7417,"length":952},{"loc":"urn:cts:greekLit:tlg0062.tlg021:10","start":8369,"length":1404},{"loc":"urn:cts:greekLit:tlg0062.tlg021:11","start":9773,"length":1395},{"loc":"urn:cts:greekLit:tlg0062.tlg021:12","start":11168,"length":1042},{"loc":"urn:cts:greekLit:tlg0062.tlg021:13","start":12210,"length":1258},{"loc":"urn:cts:greekLit:tlg0062.tlg021:14","start":13468,"length":1326},{"loc":"urn:cts:greekLit:tlg0062.tlg021:15","start":14794,"length":1085},{"loc":"urn:cts:greekLit:tlg0062.tlg021:16","start":15879,"length":1272},{"loc":"urn:cts:greekLit:tlg0062.tlg021:17","start":17151,"length":975},{"loc":"urn:cts:greekLit:tlg0062.tlg021:18","start":18126,"length":878},{"loc":"urn:cts:greekLit:tlg0062.tlg021:19","start":19004,"length":959},{"loc":"urn:cts:greekLit:tlg0062.tlg021:20","start":19963,"length":892},{"loc":"urn:cts:greekLit:tlg0062.tlg021:21","start":20855,"length":1074},{"loc":"urn:cts:greekLit:tlg0062.tlg021:22","start":21929,"length":942},{"loc":"urn:cts:greekLit:tlg0062.tlg021:23","start":22871,"length":951},{"loc":"urn:cts:greekLit:tlg0062.tlg021:24","start":23822,"length":1449},{"loc":"urn:cts:greekLit:tlg0062.tlg021:25","start":25271,"length":1417},{"loc":"urn:cts:greekLit:tlg0062.tlg021:26","start":26688,"length":715},{"loc":"urn:cts:greekLit:tlg0062.tlg021:27","start":27403,"length":1129},{"loc":"urn:cts:greekLit:tlg0062.tlg021:28","start":28532,"length":369},{"loc":"urn:cts:greekLit:tlg0062.tlg021:29","start":28901,"length":1038},{"loc":"urn:cts:greekLit:tlg0062.tlg021:30","start":29939,"length":889},{"loc":"urn:cts:greekLit:tlg0062.tlg021:31","start":30828,"length":653},{"loc":"urn:cts:greekLit:tlg0062.tlg021:32","start":31481,"length":553},{"loc":"urn:cts:greekLit:tlg0062.tlg021:33","start":32034,"length":538},{"loc":"urn:cts:greekLit:tlg0062.tlg021:34","start":32572,"length":444}]}
{"id":"urn:cts:greekLit:tlg0062.tlg021.perseus-grc2","text":"Μένιππος οὐκοῦν τρισχίλιοι μὲν ἦσαν ἀπὸ γῆς στάδιοι μέχρι πρὸς τὴν σελήνην, ὁ πρῶτος ἡμῖν σταθμός· τοὐντεῦθεν δὲ ἐπὶ τὸν ἥλιον ἄνω παρασάγγαι που πεντακόσιοι· τὸ δὲ ἀπὸ τούτου ἐς αὐτὸν ἤδη τὸν οὐρανὸν καὶ τὴν ἀκρόπολιν τὴν τοῦ Διὸς ἄνοδος καὶ ταῦτα γένοιτʼ ἂν εὐζώνῳ ἀετῷ μιᾶς ἡμέρας.\nἝταιρος τί ταῦτα πρὸς Χαρίτων, ὦ Μένιππε, ἀστρονομεῖς καὶ ἡσυχῇ πως ἀναμετρεῖς; πάλαι γὰρ ἐπακροῶμαί σου παρακολουθῶν ἡλίους καὶ σελήνας, ἔτι δὲ τὰ φορτικὰ ταῦτα σταθμούς τινας καὶ παρασάγγας ὑποξενίζοντος.\nΜένιππος μὴ θαυμάσῃς, ὦ ἑταῖρε, εἰ μετέωρα καὶ διαέρια δοκῶ σοι λαλεῖν τὸ κεφάλαιον γὰρ δὴ πρὸς ἐμαυτὸν ἀναλογίζομαι τῆς ἔναγχος ἀποδημίας.\nἝταιρος εἶτα, ὦγαθε, καθάπερ οἱ Φοίνικες ἄστροις ἐτεκμαίρου τὴν ὁδόν;\nΜένιππος οὐ μὰ Δία, ἀλλʼ ἐν αὐτοῖς τοῖς ἄστροις ἐποιούμην τὴν ἀποδημίαν.\nἝταιρος Ἡράκλεις, μακρόν τινα τὸν ὄνειρον λέγεις, εἴ γε ʼσαυτὸν ἔλαθες κατακοιμηθεὶς παρασάγγας ὅλους.\nΜένιππος ὄνειρον γάρ, ὦ τάν, δοκῶ σοι λέγειν ὃς ἀρτίως ἀφῖγμαι παρὰ τοῦ Διός,·\nἝταιρος πῶς ἔφησθα; Μένιππος ἡμῖν διοπετὴς πάρεστιν ἐξ οὐρανοῦ;\nΜένιππος καὶ μὴν ἐγώ σοι παρʼ αὐτοῦ ἐκείνου τοῦ πάνυ Διὸς ἥκω τήμερον θαυμάσια καὶ ἀκούσας καὶ ἰδών· εἰ δὲ ἀπιστεῖς, καὶ αὐτὸ τοῦτο ὑπερευφραίνομαι τὸ πέρα πίστεως εὐτυχεῖν.\nἝταιρος καὶ πῶς ἂν ἔγωγε, ὦ θεσπέσιε καὶ Ὀλύμπιε Μένιππε, γεννητὸς αὐτὸς καὶ ἐπίγειος ὢν ἀπιστεῖν δυναίμην ὑπερνεφέλῳ ἀνδρὶ καὶ ἵνα καθʼ Ὅμηρον εἴπω τῶν Οὐρανιώνων ἑνί; ἀλλʼ ἐκεῖνά μοι φράσον, εἰ δοκεῖ, τίνα τρόπον ἤρθης ἄνω καὶ ὁπόθεν ἐπορίσω κλίμακα τηλικαύτην τὸ μέγεθος; τὰ μὲν γὰρ ἀμφὶ τὴν ὄψιν οὐ πάνυ ἔοικας ἐκείνῳ τῷ Φρυγί, ὥστε ἡμᾶς εἰκάζειν καὶ σὲ οἰνοχοήσοντά που ἀνάρπαστον γεγονέναι πρὸς τοῦ ἀετοῦ.\nΜένιππος σὺ μὲν πάλαι σκώπτων δῆλος εἶ, καὶ θαυμαστὸν οὐδὲν εἴ σοι τὸ παράδοξον τοῦ λόγου μύθῳ δοκεῖ προσφερές. ἀτὰρ οὐδὲν ἐδέησέ μοι πρὸς τὴν ἄνοδον οὔτε τῆς κλίμακος οὔτε παιδικὰ γενέσθαι τοῦ ἀετοῦ· οἰκεῖα γὰρ ἦν μοι τὰ πτερά.\nἝταιρος τοῦτο μὲν ἤδη καὶ ὑπὲρ τὸν Δαίδαλον ἔφησθα, εἴ γε πρὸς τοῖς ἄλλοις ἐλελήθεις ἡμᾶς ἱέραξ τις ἢ κολοιὸς ἐξ ἀνθρώπου γενόμενος.\nΜένιππος ὀρθῶς, ὦ ἑταῖρε, καὶ οὐκ ἀπὸ σκοποῦ εἴκασας· τὸ Δαιδάλειον γὰρ ἐκεῖνο σόφισμα τῶν πτερῶν καὶ αὐτὸς ἐμηχανησάμην.\nἝταιρος εἶτα, ὦ τολμηρότατε πάντων, οὐκ ἐδεδοίκεις μὴ καὶ σύ που τῆς θαλάττης καταπεσὼν Μενίππειὸν τι πέλαγος ἡμῖν ὥσπερ τὸ Ἰκάριον ἀποδείξῃς ἐπὶ τῷ σεαυτοῦ ὀνόματι;\nΜένιππος οὐδαμῶς· ὁ μὲν γὰρ Ἴκαρος ἅτε κηρῷ τὴν πτέρωσιν ἡρμοσμένος, ἐπειδὴ τάχιστα πρὸς τὸν ἥλιον ἐκεῖνος ἐτάκη, πτερορρυήσας εἰκότως κατέπεσεν ἡμῖν δʼ ἀκήρωτα ἦν τὰ ὠκύπτερα,\nἝταιρος πῶς λέγεις ; ἤδη γὰρ οὐκ οἶδʼ ὅπως ἠρέμα με προσάγεις πρὸς τὴν ἀλήθειαν τῆς διηγήσεως.\nΜένιππος ˘ Ὧδέ πως· ἀετὸν εὐμεγέθη συλλαβών, ἔτι δὲ γῦπα τῶν καρτερῶν, ἀποτεμὼν αὐταῖς ὠλέναις τὰ πτερὰ — μᾶλλον δὲ καὶ πᾶσαν ἐξ ἀρχῆς τὴν ἐπίνοιαν, εἴ σοι σχολή, δίειμι.\nἝταιρος πάνυ μὲν οὖν ὡς ἐγώ σοι μετέωρός εἰμι ὑπὸ τῶν λόγων καὶ πρὸς τὸ τέλος ἤδη κέχηνα τῆς ἀκροάσεως· μηδὲ πρὸς Φιλίου με περιίδῃς ἄνω που τῆς διηγήσεως ἐκ τῶν ὤτων ἀπηρτημένον.\nΜένιππος ἄκουε τοίνυν οὐ γὰρ ἀστεῖόν γε τὸ θέαμα κεχηνότα φίλον ἐγκαταλιπεῖν, καὶ ταῦτα ὡς σὺ φὴς ἐκ τῶν ὤτων ἀπηρτημένον.\nἐγὼ γὰρ ἐπειδὴ τάχιστα ἐξετάζων τὰ κατὰ τὸν βίον γελοῖα καὶ ταπεινὰ καὶ ἀβέβαια τὰ ἀνθρώπινα πάντα εὕρισκον, πλούτους λέγω καὶ ἀρχὰς καὶ δυναστείας, καταφρονήσας αὐτῶν καὶ τὴν περὶ ταῦτα σπουδὴν ἀσχολίαν τῶν ἀληθῶς σπουδαίων ὑπολαβὼν ἀνακύπτειν τε καὶ πρὸς τὸ πᾶν ἀποβλέπειν ἐπειρώμην καί μοι ἐνταῦθα πολλήν τινα παρεῖχε τὴν ἀπορίαν πρῶτον μὲν αὐτὸς οὗτος ὁ ὑπὸ τῶν σοφῶν καλούμενος κόσμος· οὐ γὰρ εἶχον εὑρεῖν οὔθʼ ὅπως ἐγένετο οὔτε τὸν δημιουργὸν οὔτε ἀρχὴν οὔθʼ ὅ τι τὸ τέλος ἐστὶν αὐτοῦ. ἔπειτα δὲ κατά μέρος ἐπισκοπῶν πολὺ μᾶλλον ἀπορεῖν ἠναγκαζόμην τούς τε γὰρ ἀστέρας ἑώρων ὡς ἔτυχε τοῦ οὐρανοῦ διερριμμένους καὶ τὸν ἥλιον αὐτὸν τί ποτε ἦν ἄρα ἐπόθουν εἰδέναι· μάλιστα δὲ τὰ κατὰ τὴν σελήνην ἄτοπά μοι καὶ παντελῶς παράδοξα κατεφαίνετο, καὶ τὸ πολυειδὲς αὐτῆς τῶν σχημάτων ἀπόρρητόν τινα τὴν αἰτίαν ἔχειν ἐδοκίμαζον. οὐ μὴν ἀλλὰ καὶ ἀστραπὴ διαΐξασα καὶ βροντὴ καταρραγεῖσα καὶ ὑετὸς ἢ χιὼν ἢ χάλαζα κατενεχθεῖσα καὶ ταῦτα δυσείκαστα πάντα καὶ ἀτέκμαρτα ἦν.\nΜένιπποςοὐκοῦν ἐπειδήπερ οὕτω διεκείμην, ἄριστον εἶναι ὑπελάμβανον παρὰ τῶν φιλοσόφων τούτων ταῦτα ἕκαστα ἐκμαθεῖν ᾤμην γὰρ ἐκείνους γε πᾶσαν ἔχειν ἂν εἰπεῖν τὴν ἀλήθειαν. οὕτω δὲ τοὺς ἀρίστους ἐπιλεξάμενος αὐτῶν, ὡς ἐνῆν τεκμήρασθαι προσώπου τε σκυθρωπότητι καὶ χρόας ὠχρότητι καὶ γενείου βαθύτητι — μάλα γὰρ ὑψαγόραι τινὲς καὶ οὐρανογνώμονες οἱ ἄνδρες αὐτίκα μοι κατεφάνησαν—τούτοις ἐγχειρίσας ἐμαυτὸν καὶ συχνὸν ἀργύριον τό μὲν αὐτόθεν ἤδη καταβαλών, τὸ δὲ εἰσαῦθις ἀποδώσειν ἐπὶ κεφαλαίῳ τῆς σοφίας διομολογησάμενος, ἠξίουν μετεωρολέσχης τε διδάσκεσθαι καὶ τὴν τῶν ὅλων διακόσμησιν καταμαθεῖν. οἱ δὲ τοσοῦτον ἄρα ἐδέησάν με τῆς παλαιᾶς ἐκείνης ἀγνοίας ἀπαλλάξαι, ὥστε καὶ εἰς μείζους ἀπορίας φέροντες ἐνέβαλον, ἀρχάς τινας καὶ τέλη καὶ ἀτόμους καὶ κενὰ καὶ ὕλας καὶ ἰδέας καὶ τὰ τοιαῦτα ὁσημέραι μου καταχέοντες. ὃ δὲ πάντων ἐμοὶ γοῦν ἐδόκει χαλεπώτατον, ὅτι μηδὲν ἅτερος θατέρῳ λέγοντες ἀκόλουθον ἀλλὰ μαχόμενα πάντα καὶ ὑπεναντία, ὅμως πείθεσθαὶ τέ με ἠξίουν καὶ πρὸς τὸν αὑτοῦ λόγον ἕκαστος ὑπάγειν ἐπειρῶντο.\nἝταιρος ἄτοπον λέγεις, εἰ σοφοὶ ὄντες οἱ ἄνδρες ἐστασίαζον πρὸς αὑτοὺς περὶ τῶν λόγων καὶ οὐ τὰ αὐτὰ περὶ τῶν αὐτῶν ἐδόξαζον.\nΜένιππος καὶ μήν, ὦ ἑταῖρε, γελάσῃ ἀκούσας τήν τε ἀλαζονείαν αὐτῶν καὶ τὴν ἐν τοῖς λόγοις τερατουργίαν, οἵ γε πρῶτα μὲν ἐπὶ γῆς βεβηκότες καὶ μηδὲν τῶν χαμαὶ ἐρχομένων ἡμῶν ὑπερέχοντες, ἀλλʼ οὐδὲ ὀξύτερον τοῦ πλησίον δεδορκότες, ἔνιοι δὲ καὶ ὑπὸ γήρως ἢ ἀργίας ἀμβλυώττοντες, ὅμως οὐρανοῦ τε πέρατα διορᾶν ἔφασκον καὶ τὸν ἥλιον περιεμέτρουν καὶ τοῖς ὑπὲρ τὴν σελήνην ἐπεβάτευον καὶ ὥσπερ ἐκ τῶν ἀστέρων καταπεσόντες μεγέθη τε αὐτῶν διεξῄεσαν, καὶ πολλάκις, εἰ τύχοι, μηδὲ ὁπόσοι στάδιοι Μεγαρόθεν Ἀθήναζὲ εἰσιν ἀκριβῶς ἐπιστάμενοι τὸ μεταξὺ τῆς σελήνης καὶ τοῦ ἡλίου χωρίον ὁπόσων εἴη πηχῶν τὸ μέγεθος ἐτόλμων λέγειν, ἀέρος τε ὕψη καὶ θαλάττης βάθη καὶ γῆς περιόδους ἀναμετροῦντες, ἔτι δὲ κύκλους καταγράφοντες καὶ τρίγωνα ἐπὶ τετραγώνοις διασχηματίζοντες καὶ σφαίρας τινὰς ποικίλας τὸν οὐρανὸν δῆθεν αὐτὸν ἐπιμετροῦντες.\nΜένιπποςἔπειτα δὲ κἀκεῖνο πῶς οὐκ ἄγνωμον αὐτῶν καὶ παντελῶς τετυφωμένον τὸ περὶ τῶν οὕτως ἀδήλων λέγοντας μηδὲν ὡς εἰκάζοντας ἀποφαίνεσθαι, ἀλλʼ ὑπερδιατείνεσθαί τε καὶ μηδεμίαν τοῖς ἄλλοις ὑπερβολὴν ἀπολιμπάνειν, μονονουχὶ διομνυμένους μύδρον μὲν εἶναι τὸν ἥλιον, κατοικεῖσθαι δὲ τὴν σελήνην, ὑδατοποτεῖν δὲ τοὺς ἀστέρας τοῦ ἡλίου καθάπερ ἱμονιᾷ τινι τὴν ἰκμάδα ἐκ τῆς θαλάττης ἀνασπῶντος καὶ ἅπασιν αὐτοῖς τὸ ποτὸν ἑξῆς διανέμοντος.\nΜένιπποςτὴν μὲν γὰρ ἐναντιότητα τῶν λόγων ὁπόση ῥᾴδιον καταμαθεῖν. καὶ σκόπει πρὸς Διός, εἰ ἐν γειτόνων ἐστὶ τὰ δόγματα καὶ μὴ πάμπολυ διεστηκότα· πρῶτα μὲν γὰρ αὐτοῖς ἡ περὶ τοῦ κόσμου γνώμη διάφορος, εἴ γε τοῖς μὲν ἀγέννητὸς τε καὶ ἀνώλεθρος εἶναι δοκεῖ, οἱ δὲ καὶ τὸν δημιουργὸν αὐτοῦ καὶ τῆς κατασκευῆς τὸν τρόπον εἰπεῖν ἐτόλμησαν οὓς καὶ μάλιστα ἐθαύμαζον θεὸν μέν τινα τεχνίτην τῶν ὅλων ἐφιστάντας, οὐ προστιθέντας δὲ οὔτε ὅθεν ἥκων οὔτε ὅπου ἑστὼς ἕκαστα ἐτεκταίνετο, καίτοι πρό γε τῆς τοῦ παντὸς γενέσεως ἀδύνατον καὶ χρόνον καὶ τόπον ἐπινοεῖν.\nἝταιρος μάλα τινάς, ὦ Μένιππε, τολμητὰς καὶ θαυματοποιοὺς ἄνδρας λέγεις.\nΜένιππος τί δʼ εἰ ἀκούσειας, ὦ θαυμάσιε, περί τε ἰδεῶν καὶ ἀσωμάτων ἃ διεξέρχονται ἢ τοὺς περὶ τοῦ πέρατός τε καὶ ἀπείρου λόγους; καὶ γὰρ αὖ καὶ αὕτη νεανικὴ αὐτοῖς ἡ μάχη, τοῖς μὲν τέλει τὸ πᾶν περιγράφουσι, τοῖς δὲ ἀτελὲς τοῦτο εἶναι ὑπολαμβάνουσιν οὐ μὴν ἀλλὰ καὶ παμπόλλους τινὰς εἶναι τοὺς κόσμους ἀπεφαίνοντο καὶ τῶν ὡς περὶ ἑνὸς αὐτῶν διαλεγομένων κατεγίνωσκον. ἕτερος δέ τις οὐκ εἰρηνικὸς ἀνήρ πόλεμον τῶν ὅλων πατέρα εἶναι ἐδόξαζε.\nΜένιπποςπερὶ μὲν γὰρ τῶν θεῶν τί χρὴ καὶ λέγειν; ὅπου τοῖς μὲν ἀριθμός τις ὁ θεὸς ἦν, οἱ δὲ κατὰ χηνῶν καὶ κυνῶν καὶ πλατάνων ἐπώμνυντο. καὶ οἱ μὲν τοὺς ἄλλους ἅπαντας θεοὺς ἀπελάσαντες ἑνὶ μόνῳ τὴν τῶν ὅλων ἀρχὴν ἀπένεμον, ὥστε ἠρέμα καὶ ἄχθεσθαί με τοσαύτην ἀπορίαν θεῶν ἀκούοντα· οἱ δʼ ἔμπαλιν ἐπιδαψιλευόμενοι πολλούς τε αὐτοὺς ἀπέφαινον καὶ διελόμενοι τὸν μέν τινα πρῶτον θεὸν ἐπεκάλουν, τοῖς δὲ τὰ δεύτερα καὶ τρίτα ἔνεμον τῆς θειότητος· ἔτι δὲ οἱ μὲν ἀσώματόν τι καὶ ἄμορφον ἡγοῦντο εἶναι τὸ θεῖον, οἱ δὲ ὡς περὶ σώματος αὐτοῦ διενοοῦντο. εἶτα καὶ προνοεῖν τῶν καθʼ ἡμᾶς πραγμάτων οὐ πᾶσιν ἐδόκουν οἱ θεοί, ἀλλʼ ἦσάν τινες οἱ τῆς συμπάσης ἐπιμελείας αὐτοὺς ἀφιέντες, ὥσπερ ἡμεῖς εἰώθαμεν ἀπολύειν τῶν λειτουργιῶν τοὺς παρηβηκότας· οὐδὲν γὰρ ὅτι μὴ τοῖς κωμικοῖς δορυφορήμασιν ἐοικότας αὐτοὺς εἰσάγουσιν. ἔνιοι δὲ ταῦτα πάντα ὑπερβάντες οὐδὲ τὴν ἀρχὴν εἶναι θεούς τινας ἐπίστευον, ἀλλʼ ἀδέσποτον καὶ ἀνηγεμόνευτον φέρεσθαι τὸν κόσμον ἀπελίμπανον.\nΜένιπποςτοιγάρτοι ταῦτα ἀκούων ἀπιστεῖν μὲν οὐκ ἐτόλμων ὑψιβρεμέταις τε καὶ ἠϋγενείοις ἀνδράσιν· οὐ μὴν εἶχόν γε ὅπη τῶν λόγων τραπόμενος ἀνεπίληπτόν τι αὐτῶν εὕροιμι καὶ ὑπὸ θατέρου μηδαμῆ περιτρεπόμενον. ὥστε δὴ τὸ Ὁμηρικὸν ἐκεῖνο ἀτεχνῶς ἔπασχον πολλάκις μὲν γὰρ ἂν ὥρμησα πιστεύειν τινὶ αὐτῶν, ἕτερος δέ με θυμὸς ἔρυκεν.\nἘφʼ οἷς ἅπασιν ἀμηχανῶν ἐπὶ γῆς μὲν ἀκούσεσθαί τι περὶ τούτων ἀληθὲς ἀπεγίνωσκον, μίαν δὲ τῆς συμπάσης ἀπορίας ἀπαλλαγὴν ᾤμην ἔσεσθαι, εἰ αὐτὸς πτερωθείς πως ἀνέλθοιμι εἰς τὸν οὐρανόν. τούτου δέ μοι παρεῖχε τὴν ἐλπίδα μάλιστα μὲν ἡ ἐπιθυμία καὶ ὁ λογοποιὸς Αἴσωπος ἀετοῖς καὶ κανθάροις, ἐνίοτε καὶ καμήλοις βάσιμον ἀποφαίνων τὸν οὐρανόν. αὐτὸν μὲν οὖν πτεροφυῆσαί ποτε οὐδεμιᾷ μηχανῇ δυνατὸν εἶναί μοι κατεφαίνετο· εἰ δὲ γυπὸς ἢ ἀετοῦ περιθείμην πτερά—ταῦτα γὰρ μόνα ἂν διαρκέσαι πρὸς μέγεθος ἀνθρωπίνου σώματος — τάχα ἄν μοι τὴν πεῖραν προχωρῆσαι. καὶ δὴ συλλαβὼν τὰ ὄρνεα θατέρου μὲν τὴν δεξιὰν πτέρυγα, τοῦ γυπὸς δὲ τὴν ἑτέραν ἀπέτεμον εὖ μάλα· εἶτα διαδήσας καὶ κατὰ τοὺς ὤμους τελαμῶσι καρτεροῖς ἁρμοσάμενος καὶ πρὸς ἄκροις τοῖς ὠκυπτέροις λαβάς τινας ταῖς χερσὶ παρασκευάσας ἐπειρώμην ἐμαυτοῦ τὸ πρῶτον ἀναπηδῶν καὶ ταῖς χερσὶ ὑπηρετῶν καὶ ὥσπερ οἱ χῆνες ἔτι χαμαιπετῶς ἐπαιρόμενος καὶ ἀκροβατῶν ἅμα μετὰ τῆς πτήσεως· ἐπεὶ δʼ ὑπήκουέ μοι τὸ χρῆμα, τολμηρότερον ἤδη τῆς πείρας ἡπτόμην, καὶ ἀνελθὼν ἐπὶ τὴν ἀκρόπολιν ἀφῆκα ἐμαυτὸν κατὰ τοῦ κρημνοῦ φέρων ἐς αὐτὸ τὸ θέατρον.\nΜένιπποςὡς δὲ ἀκινδύνως κατεπτόμην, ἤδη καὶ μετέωρα ἐφρόνουν καὶ ἄρας ἀπὸ Πάρνηθος ἢ ἀπὸ Ὑμηττοῦ μέχρι Γερανείας ἐπετόμην, εἶτʼ ἐκεῖθεν ἐπὶ τὸν Ἀκροκόρινθον ἄνω, εἶτα ὑπὲρ Φολόης καὶ Ἐρυμάνθου· μέχρι πρὸς τὸ Ταΰγετον.\nἤδη δʼ οὖν μοι τοῦ τολμήματος ἐκμεμελετημένου τέλειός τε καὶ ὑψιπέτης γενόμενος οὐκέτι τὰ νεοττῶν ἐφρόνουν, ἀλλʼ ἐπὶ τὸν Ὄλυμπον ἀναβὰς καὶ ὡς ἐνῆν μάλιστα κούφως ἐπισιτισάμενος τὸ λοιπὸν ἔτεινον εὐθὺ τοῦ οὐρανοῦ, τὸ μὲν πρῶτον ἰλιγγιῶν ὑπὸ τοῦ βάθους, μετὰ δὲ ἔφερον καὶ τοῦτο εὐμαρῶς. ἐπεὶ δὲ κατʼ αὐτὴν ἤδη τὴν σελήνην ἐγεγόνειν πάμπολυ τῶν νεφῶν ἀποσπάσας, ᾐσθόμην κάμνοντος ἐμαυτοῦ, καὶ μάλιστα κατὰ τὴν ἀριστερὰν πτέρυγα τὴν γυπίνην. προσελάσας οὖν καὶ καθεζόμενος ἐπʼ αὐτῆς διανεπαυόμην ἐς τὴν γῆν ἄνωθεν ἀποβλέπων καὶ ὥσπερ ὁ τοῦ Ὁμήρου Ζεὺς ἐκεῖνος ἄρτι μὲν τὴν τῶν ἱπποπόλων; Θρῃκῶν καθορώμενος, ἄρτι δὲ τὴν Μυσῶν, μετʼ ὀλίγον δέ, εἰ δόξειέ μοι, τὴν Ἑλλάδα, τὴν Περσίδα καὶ τὴν Ἰνδικήν. ἐξ ὧν ἁπάντων ποικίλης τινὸς ἡδονῆς ἐνεπιμπλάμην.\nἝταιρος οὐκοῦν καὶ ταῦτα λέγοις ἄν, ὦ Μένιππε, ἵνα μηδὲ καθʼ ἓν ἀπολειπώμεθα τῆς ἀποδημίας, ἀλλʼ εἲ τί σοι καὶ ὁδοῦ πάρεργον ἱστόρηται, καὶ τοῦτο εἰδῶμεν ὡς ἔγωγε οὐκ ὀλίγα προσδοκῶ ἀκούσεσθαι σχήματός τε πέρι γῆς καὶ τῶν ἐπʼ αὐτῆς ἁπάντων, οἷά σοι ἄνωθεν ἐπισκοποῦντι κατεφαίνετο.\nΜένιππος καὶ ὀρθῶς γε, ὦ ἑταῖρε, εἰκάζεις· διόπερ ὡς οἷόν τε ἀναβὰς ἐπὶ τὴν σελήνην τῷ λόγῳ συναποδήμει τε καὶ συνεπισκόπει τὴν ὅλην τῶν ἐπὶ γῆς διάθεσιν.\nΜένιππος καὶ πρῶτὸν γέ μοι πάνυ μικρὰν δόκει τινὰ τὴν γῆν ὁρᾶν, πολὺ λέγω τῆς σελήνης βραχυτέραν, ὥστε ἐγὼ ἄφνω κατακύψας ἐπὶ πολὺ ἠπόρουν ποῦ εἴη τὰ τηλικαῦτα ὄρη καὶ ἡ τοσαύτη θάλαττα· καὶ εἴ γε μὴ τὸν Ῥοδίων κολοσσὸν ἐθεασάμην καὶ τὸν ἐπὶ τῇ Φάρῳ πύργον, εὖ ἴσθι, παντελῶς ἄν με ἡ γῆ διέλαθε. νῦν δὲ ταῦτα ὑψηλὰ ὄντα καὶ ὑπερανεστηκότα καὶ ὁ Ὠκεανὸς ἠρέμα πρὸς τὸν ἥλιον ὑποστίλβων διεσήμαινέ μοι γῆν εἶναι τὸ ὁρώμενον. ἐπεὶ δὲ ἅπαξ τὴν ὄψιν ἐς τὸ ἀτενὲς ἀπηρεισάμην, ἅπας ὁ τῶν ἀνθρώπων βίος ἤδη κατεφαίνετο, οὐ κατὰ ἔθνη μόνον καὶ πόλεις, ἀλλὰ καὶ αὐτοὶ σαφῶς οἱ πλέοντες, οἱ πολεμοῦντες, οἱ γεωργοῦντες, οἱ δικαζόμενοι, τὰ γύναια, τὰ θηρία, καὶ πάνθʼ ἁπλῶς ὁπόσα τρέφει ζείδωρος ἄρουρα.\nἝταιρος παντελῶς ἀπίθανα φὴς ταῦτα καὶ αὑτοῖς ὑπεναντία· ὃς γὰρ ἀρτίως, ὦ Μένιππε, τὴν γῆν ἐζήτεις ὑπὸ τοῦ μεταξὺ διαστήματος ἐς βραχὺ συνεσταλμένην, καὶ εἴ γε μὴ ὁ κολοσσὸς ἐμήνυσέ σοι, τάχα ἂν ἄλλο τι ᾠήθης ὁρᾶν, πῶς νῦν καθάπερ Λυγκεύς τις ἄφνω γενόμενος ἅπαντα διαγινώσκεις τὰ ἐπὶ γῆς, τοὺς ἀνθρώπους, τὰ θηρία, μικροῦ δεῖν τὰς τῶν ἐμπίδων νεοττιάς;\nΜένιππος εὖ γε ὑπέμνησας· ὃ γὰρ μάλιστα ἐχρῆν εἰπεῖν, τοῦτο οὐκ οἶδʼ ὅπως παρέλιπον. ἐπεὶ γὰρ αὐτὴν μὲν ἐγνώρισα τὴν γῆν ἰδών, τὰ δʼ ἄλλα οὐχ οἷός τε ἦν καθορᾶν ὑπὸ τοῦ βάθους ἅτε τῆς ὄψεως μηκέτι ἐφικνουμένης, πάνυ μʼ ἠνία τὸ χρῆμα καὶ πολλὴν παρεῖχε τὴν ἀπορίαν. κατηφεῖ δὲ ὄντι μοι καὶ ὀλίγου δεῖν δεδακρυμένῳ ἐφίσταται κατόπιν ὁ σοφὸς Ἐμπεδοκλῆς, ἀνθρακίας τις ἰδεῖν καὶ σποδοῦ ἀνάπλεως καὶ κατωπτημένος· κἀγὼ μὲν ὡς εἶδον, — εἰρήσεται γάρ — ὑπεταράχθην καί τινα σεληναῖον δαίμονα ᾠήθην ὁρᾶν ὁ δέ, θάρρει, φησίν, ὦ Μένιππε, οὔτις τοι θεός εἰμι, τί μʼ ἀθανάτοισιν ἐΐσκεις; ὁ φυσικὸς οὗτός εἰμι Ἐμπεδοκλῆς· ἐπεὶ γὰρ ἐς τοὺς κρατῆρας ἐμαυτὸν φέρων ἐνέβαλον, ὁ καπνὸς με ἀπὸ τῆς Αἴτνης ἁρπάσας δεῦρο ἀνήγαγε, καὶ νῦν ἐν τῇ σελήνῃ κατοικῶ ἀεροβατῶν τὰ πολλὰ καὶ σιτοῦμαι δρόσον. ἥκω τοίνυν σε ἀπολύσων τῆς παρούσης ἀπορίας· ἀνιᾷ γάρ σε, οἶμαι, καὶ στρέφει τὸ μὴ σαφῶς τὰ ἐπὶ γῆς ὁρᾶν. εὖ γε ἐποίησας, ἦν δʼ ἐγώ, βέλτιστε Ἐμπεδόκλεις, κἀπειδὰν τάχιστα κατάπτωμαι πάλιν ἐς τὴν Ἑλλάδα, μεμνήσομαι σπένδειν τέ σοι ἐπὶ τῆς καπνοδόκης κἀν ταῖς νουμηνίαις πρὸς τὴν σελήνην τρὶς ἐγχανὼν προσεύχεσθαι. ἀλλὰ μὰ τὸν Ἐνδυμίωνα, ἦ δʼ ὅς, οὐχὶ τοῦ μισθοῦ χάριν ἀφῖγμαι, πέπονθα δέ τι τὴν ψυχὴν ἰδών σε λελυπημένον. ἀτὰρ οἶσθα ὅ τι δράσας ὀξυδερκὴς γενήσῃ;\nΜένιπποςμὰ Δίʼ, ἦν δʼ ἐγώ, ἢν μὴ σύ μοι τὴν ἀχλύν πως ἀφέλῃς ἀπὸ τῶν ὀμμάτων νῦν γὰρ δὴ λημᾶν οὐ μετρίως δοκῶ. καὶ μὴν οὐδέν σε, ἦ δʼ ὅς, ἐμοῦ δεήσει· τὸ γὰρ ὀξυδερκὲς αὐτὸς ἤδη γῆθεν ἥκεις ἔχων. τί οὖν τοῦτό ἐστιν; οὐ γὰρ οἶδʼ, ἔφην. οὐκ οἶσθα, ἦ δʼ ὅς, ἀετοῦ τὴν πτέρυγα .τὴν δεξιὰν περικείμενος; καὶ μάλα, ἦν δʼ ἐγώ· τί δʼ οὖν πτέρυγι καὶ ὀφθαλμῷ κοινόν ἐστιν; ὅτι, ἦ δʼ ὅς, παρὰ πολὺ τῶν ἄλλων ζῴων ἀετός ἐστιν ὀξυωπέστατος, ὥστε μόνος ἀντίον δέδορκε τῷ ἡλίῳ, καὶ τοῦτό ἐστιν ὁ γνήσιος καὶ βασιλεὺς ἀετός, ἢν ἀσκαρδαμυκτὶ πρὸς τὰς ἀκτῖνας βλέπῃ. φασὶ ταῦτα, ἦν δʼ ἐγώ, καί μοι ἤδη μεταμέλει ὅτι δεῦρο ἀνιὼν οὐχὶ τὼ ὀφθαλμὼ τοῦ ἀετοῦ ἐνεθέμην τοὺς ἐμοὺς ἐξελών ὡς νῦν γε ἡμιτελὴς ἀφῖγμαι καὶ οὐ πάντα βασιλικῶς ἐνεσκευασμένος, ἀλλʼ ἔοικα τοῖς νόθοις ἐκείνοις καὶ ἀποκηρύκτοις. καὶ μὴν πάρα σοί, ἦ δʼ ὅς, αὐτίκα μάλα τὸν ἕτερον ὀφθαλμὸν ἔχειν βασιλικόν· ἢν γὰρ ἐθελήσῃς μικρὸν ἀναστὰς ἐπισχὼν τοῦ γυπὸς τὴν πτέρυγα θατέρᾳ μόνῃ πτερύξασθαι, κατὰ λόγον τῆς πτέρυγος τὸν δεξιὸν ὀφθαλμὸν ὀξυδερκὴς ἔσῃ· τὸν δὲ ἕτερον οὐδεμία μηχανὴ μὴ οὐκ ἀμβλύτερον δεδορκέναι τῆς μερίδος ὄντα τῆς χείρονος. ἃλις, ἦν δʼ ἐγώ, εἰ καὶ ὁ δεξιὸς μόνος ἀετῶδες βλέποι· οὐδὲν γὰρ ἂν ἔλαττον γένοιτο, ἐπεὶ καὶ τοὺς τέκτονας πολλάκις ἑωρακέναι μοι δοκῶ θατέρῳ τῶν ὀφθαλμῶν ἄμεινον πρὸς τοὺς κανόνας ἀπευθύνοντας τὰ ξύλα.\nΤαῦτα εἰπὼν ἐποίουν ἅμα τὰ ὑπὸ τοῦ Ἐμπεδοκλέους παρηγγελμένα· ὁ δὲ κατʼ ὀλίγον ὑπαπιὼν\nΜένιπποςἐς καπνὸν ἠρέμα διελύετο. κἀπειδὴ τάχιστα ἐπτερυξάμην, αὐτίκα φῶς με πάμπολυ περιέλαμψε καὶ τὰ τέως λανθάνοντα πάντα διεφαίνετο· κατακύψας γοῦν ἐς τὴν γῆν ἑώρων σαφῶς τὰς πόλεις, τοὺς ἀνθρώπους, τὰ γιγνόμενα, καὶ οὐ τὰ ἐν ὑπαίθρῳ μόνον, ἀλλὰ καὶ ὁπόσα οἴκοι ἔπραττον οἰόμενοι λανθάνειν, Πτολεμαῖον μὲν συνόντα τῇ ἀδελφῇ, Λυσιμάχῳ δὲ τὸν υἱὸν ἐπιβουλεύοντα, τὸν Σελεύκου δὲ Ἀντίοχον Στρατονίκῃ διανεύοντα λάθρα τῇ μητρυιᾷ, τὸν δὲ Θετταλὸν Ἀλέξανδρον ὑπὸ τῆς γυναικὸς ἀναιρούμενον καὶ Ἀντίγονον μοιχεύοντα τοῦ υἱοῦ τὴν γυναῖκα καὶ Ἀττάλῳ τὸν υἱὸν ἐγχέοντα τὸ φάρμακον, ἑτέρωθι δʼ αὖ Ἀρσάκην φονεύοντα τὸ γύναιον καὶ τὸν εὐνοῦχον Ἀρβάκην ἕλκοντα τὸ ξίφος ἐπὶ τὸν Ἀρσάκην, Σπατῖνος δʼ ὁ Μῆδος ἐκ τοῦ συμποσίου πρὸς τῶν δορυφορούντων εἵλκετο ἔξω τοῦ ποδὸς σκύφῳ χρυσῷ τὴν ὀφρὺν κατηλοημένος. ὅμοια δὲ τούτοις ἔν τε Λιβύῃ καὶ παρὰ Σκύθαις καὶ Θρᾳξὶ γινόμενα ἐν τοῖς βασιλείοις ἦν ὁρᾶν, μοιχεύοντας, φονεύοντας, ἐπιβουλεύοντας, ἁρπάζοντας, ἐπιορκοῦντας, δεδιότας, ὑπὸ τῶν οἰκειοτάτων προδιδομένους.\nΜένιπποςκαὶ τὰ μὲν τῶν βασιλέων τοιαύτην παρέσχε μοι τὴν διατριβήν, τὰ δὲ τῶν ἰδιωτῶν πολὺ γελοιότερα· καὶ γὰρ αὖ κἀκείνους ἑώρων, Ἑρμόδωρον μὲν τὸν Ἐπικούρειον χιλίων ἕνεκα δραχμῶν ἐπιορκοῦντα, τὸν Στωϊκὸν δὲ Ἀγαθοκλέα περὶ μισθοῦ τῷ μαθητῇ δικαζόμενον, Κλεινίαν δὲ τὸν ῥήτορα ἐκ τοῦ Ἀσκληπιείου φιάλην ὑφαιρούμενον, τὸν δὲ Κυνικὸν Ἡρόφιλον ἐν τῷ χαμαιτυπείῳ καθεύδοντα. τί γὰρ ἂν τοὺς ἄλλους λέγοιμι, τοὺς τοιχωρυχοῦντας, τοὺς δεκαζομένους,τοὺς δανείζοντας, τοὺς ἐπαιτοῦντας; ὅλως γὰρ ποικίλη καὶ παντοδαπή τις ἦν ἡ θέα.\nἝταιρος καὶ μὴν καὶ ταῦτα, ὦ Μένιππε, καλῶς εἶχε λέγειν ἔοικε γὰρ οὐ τὴν τυχοῦσαν τερπωλήν σοι παρεσχῆσθαι.\nΜένιππος πάντα μὲν ἑξῆς διελθεῖν, ὦ φιλότης, ἀδύνατον, ὅπου γε καὶ ὁρᾶν αὐτὰ ἔργον ἦν· τὰ μέντοι κεφάλαια τῶν πραγμάτων τοιαῦτα ἐφαίνετο οἷά φησιν Ὅμηρος τὰ ἐπὶ τῆς ἀσπίδος· οὗ μὲν γὰρ ἦσαν εἰλαπίναι καὶ γάμοι, ἑτέρωθι δὲ δικαστήρια καὶ ἐκκλησίαι, καθʼ ἕτερον δὲ μέρος ἔθυέ τις, ἐν γειτόνων δὲ πενθῶν ἄλλος ἐφαίνετο· καὶ ὅτε μὲν ἐς τὴν Γετικὴν ἀποβλέψαιμι, πολεμοῦντας ἂν ἑώρων τοὺς Γέτας· ὅτε δὲ μεταβαίην ἐπὶ τοὺς Σκύθας, πλανωμένους ἐπὶ τῶν ἁμαξῶν ἦν ἰδεῖν μικρὸν δʼ ἐγκλίνας τὸν ὀφθαλμὸν ἐπὶ θάτερα τοὺς Αἰγυπτίους γεωργοῦντας ἐπέβλεπον, καὶ ὁ Φοῖνιξ ἐνεπορεύετο καὶ ὁ Κίλιξ ἐλῄστευεν καὶ ὁ Λάκων ἐμαστιγοῦτο καὶ ὁ ʼ Ἀθηναῖος ἐδικάζετο.\nΜένιπποςἁπάντων δὲ τούτων ὑπὸ τὸν αὐτὸν γινομένων χρόνον ὥρα σοι ἤδη ἐπινοεῖν ὁποῖός τις ὁ κυκεὼν οὗτος ἐφαίνετο. ὥσπερ ἂν εἴ τις παραστησάμενος πολλοὺς χορευτάς, μᾶλλον δὲ πολλοὺς χορούς, ἔπειτα προστάξειε τῶν ᾀδόντων ἑκάστῳ τὴν συνῳδίαν ἀφέντα ἴδιον ᾄδειν μέλος, φιλοτιμουμένου δὲ ἑκάστου καὶ τὸ ἴδιον περαίνοντος καὶ τὸν πλησίον ὑπερβαλέσθαι τῇ μεγαλοφωνίᾳ προθυμουμένου — ἆρα ἐνθυμῇ πρὸς Διὸς οἵα γένοιτʼ ἂν ἡ ᾠδή;\nἝταιρος παντάπασιν, ὦ Μένιππε, παγγέλοιος καὶ τεταραγμένη.\nΜένιππος καὶ μήν, ὦ ἑταῖρε, τοιοῦτοι πάντες εἰσὶν οἱ ἐπὶ γῆς χορευταὶ κἀκ τοιαύτης ἀναρμοστίας ὁ τῶν ἀνθρώπων βίος συντέτακται, οὐ μόνον ἀπῳδὰ φθεγγομένων, ἀλλὰ καὶ ἀνομοίων τὰ σχήματα καὶ τἀναντία κινουμένων καὶ ταὐτὸν οὐδὲν ἐπινοούντων, ἄχρι ἂν αὐτῶν ἕκαστον ὁ χορηγὸς ἀπελάσῃ τῆς σκηνῆς οὐκέτι δεῖσθαι λέγων τοὐντεῦθεν δὲ ὅμοιοι πάντες ἤδη σιωπῶντες, οὐκέτι τὴν συμμιγῆ καὶ ἄτακτον ἐκείνην ᾠδὴν ἀπᾴδοντες. ἀλλʼ ἐν αὐτῷ γε ποικίλῳ καὶ πολυειδεῖ τῷ θεάτρῳ πάντα μὲν γελοῖα δήπουθεν ἦν τὰ γινόμενα.\nΜένιπποςμάλιστα δὲ ἐπʼ ἐκείνοις ἐπῄει μοι γελᾶν τοῖς περὶ γῆς ὅρων ἐρίζουσι καὶ τοῖς μέγα φρονοῦσιν ἐπὶ τῷ τὸ Σικυώνιον πεδίον γεωργεῖν ἢ Μαραθῶνος ἔχειν τὰ περὶ τὴν Οἰνόην ἢ Ἀχαρνῆσι πλέθρα κεκτῆσθαι χίλια· τῆς γοῦν Ἑλλάδος ὅλης ὡς τότε μοι ἄνωθεν ἐφαίνετο δακτύλων οὔσης τὸ μέγεθος τεττάρων, κατὰ λόγον, οἶμαι, ἡ Ἀττικὴ πολλοστημόριον ἦν. ὥστε ἐνενόουν ἐφʼ ὁπόσῳ τοῖς πλουσίοις τούτοις μέγα φρονεῖν κατελείπετο· σχεδὸν γὰρ ὁ πολυπλεθρότατος αὐτῶν μίαν τῶν Ἐπικουρείων ἀτόμων ἐδόκει μοι γεωργεῖν. ἀποβλέψας δὲ δὴ καὶ ἐς τὴν Πελοπόννησον, εἶτα τὴν Κυνουρίαν γῆν ἰδὼν ἀνεμνήσθην περὶ ὅσου χωρίου, κατʼ οὐδὲν Αἰγυπτίου φακοῦ πλατυτέρου, τοσοῦτοι ἔπεσον Ἀργείων καὶ Λακεδαιμονίων μιᾶς ἡμέρας. καὶ μὴν εἴ τινα ἴδοιμι ἐπὶ χρυσῷ μέγα φρονοῦντα, ὅτι δακτυλίους τε εἶχεν ὀκτὼ καὶ φιάλας τέτταρας, πάνυ καὶ ἐπὶ τούτῳ ἂν ἐγέλων τὸ γὰρ Πάγγαιον ὅλον αὐτοῖς μετάλλοις κεγχριαῖον ἦν τὸ μέγεθος.\nἝταιρος ὦ μακάριε Μένιππε τῆς παραδόξου θέας. αἱ δὲ δὴ πόλεις πρὸς Διὸς καὶ οἱ ἄνδρες αὐτοὶ πηλίκοι διεφαίνοντο ἄνωθεν; ˘\nΜένιππος οἶμαί σε πολλάκις ἤδη μυρμήκων ἀγορὰν ἑωρακέναι, τοὺς μὲν εἰλουμένους περὶ τὸ στόμα τοῦ φωλεοῦ κἀν τῷ μέσῳ πολιτευομένους,ἐνίους δʼ ἐξιόντας, ἑτέρους δὲ ἐπανιόντας αὖθις εἰς τὴν πόλιν καὶ ὁ μέν τις τὴν κόπρον ἐκφέρει, ὁ δὲ ἁρπάσας ποθὲν ἢ κυάμου λέπος ἢ πυροῦ ἡμίτομον θεῖ φέρων. εἰκὸς δὲ εἶναι παρʼ αὐτοῖς κατὰ λόγον τοῦ μυρμήκων βίου καὶ οἰκοδόμους τινὰς καὶ δημαγωγοὺς καὶ πρυτάνεις καὶ μουσικοὺς καὶ φιλοσόφους. πλὴν αἵ γε πόλεις αὐτοῖς ἀνδράσι ταῖς μυρμηκιαῖς μάλιστα ἐῴκεσαν. εἰ δέ σοι μικρὸν δοκεῖ τὸ παράδειγμα, τὸ ἀνθρώπους εἰκάσαι τῇ μυρμήκων πολιτείᾳ, τοὺς παλαιοὺς μύθους ἐπίσκεψαι τῶν Θετταλῶν εὑρήσεις γὰρ τοὺς Μυρμιδόνας, τὸ μαχιμώτατον φῦλον, ἐκ μυρμήκων ἄνδρας γεγονότας.\nἐπειδὴ δʼ οὖν πάντα ἱκανῶς ἑώρατο καὶ κατεγεγέλαστό μοι, διασείσας ἐμαυτὸν ἀνεπτόμην δώματʼ ἐς αἰγιόχοιο Διὸς μετὰ δαίμονας ἄλλους.\nΜένιπποςοὔπω στάδιον ἀνεληλύθειν καὶ ἡ Σελήνη γυναικείαν φωνὴν προϊεμένη, Μένιππε, φησίν, οὕτως ὄναιο, διακόνησαί μοί τι πρὸς τὸν Δία. λέγοις ἄν, ἦν δʼ ἐγώ· βαρὺ γὰρ οὐδέν, ἢν μή τι φέρειν δέῃ. πρεσβείαν, ἔφη, τινὰ οὐ χαλεπὴν καὶ δέησιν ἀπένεγκε παρʼ ἐμοῦ τῷ Διί· ἀπείρηκα γὰρ ἤδη, Μένιππε, πολλὰ καὶ δεινὰ παρὰ τῶν φιλοσόφων ἀκούουσα, οἷς οὐδὲν ἕτερόν ἐστιν ἔργον ἢ τἀμὰ πολυπραγμονεῖν, τίς εἰμι καὶ πηλίκη, καὶ διʼ ἥντινα αἰτίαν διχότομος ἢ ἀμφίκυρτος ηἰηνομαι. καὶ οἱ μὲν κατοικεῖσθαὶ μέ φασιν, οἱ δὲ κατόπτρου δίκην ἐπικρέμασθαι τῇ θαλάττῃ, οἱ δὲ ὅ τι ἂν ἕκαστος ἐπινοήσῃ τοῦτό μοι προσάπτουσι. τὰ τελευταῖα δὲ καὶ τὸ φῶς αὐτὸ κλοπιμαῖόν τε καὶ νόθον εἶναί μοί φασιν ἄνωθεν ἧκον παρὰ τοῦ Ἡλίου, καὶ οὐ παύονται καὶ πρὸς τοῦτόν με ἀδελφὸν ὄντα συγκροῦσαι καὶ στασιάσαι προαιρούμενοι· οὐ γὰρ ἱκανὰ ἦν αὐτοῖς ἃ περὶ αὐτοῦ εἰρήκασι τοῦ Ἡλίου, λίθον αὐτὸν εἶναι καὶ μύδρον διάπυρον.\nΜένιπποςκαίτοι πόσα ἐγὼ συνεπίσταμαι αὐτοῖς ἃ πράττουσι τῶν νυκτῶν αἰσχρὰ καὶ κατάπτυστα οἱ μεθʼ ἡμέραν σκυθρωποὶ καὶ ἀνδρώδεις τὸ βλέμμα καὶ τὸ σχῆμα σεμνοὶ καὶ ὑπὸ τῶν ἰδιωτῶν ἀποβλεπόμενοι; κἀγὼ μὲν ταῦτα ὁρῶσα ὅμως σιωπῶ· οὐ γὰρ ἡγοῦμαι πρέπειν ἀποκαλύψαι καὶ διαφωτίσαι τὰς νυκτερινὰς ἐκείνας διατριβὰς καὶ τὸν ὑπὸ σκηνῆς ἑκάστου βίον, ἀλλὰ κἄν τινα ἴδω αὐτῶν μοιχεύοντα ἢ κλέπτοντα ἢ ἄλλο τι τολμῶντα νυκτερινώτατον, εὐθὺς ἐπισπασαμένη τὸ νέφος ἐνεκαλυψάμην, ἵνα μὴ δείξω τοῖς πολλοῖς γέροντας ἄνδρας βαθεῖ πώγωνι καὶ ἀρετῇ ἐνασχημονοῦντας. οἱ δὲ οὐδὲν ἀνιᾶσι διασπαράττοντές με τῷ λόγῳ καὶ πάντα τρόπον ὑβρίζοντες, ὥστε νὴ τὴν Νύκτα πολλάκις ἐβουλευσάμην μετοικῆσαι ὅτι πορρωτάτω, ἵνʼ αὐτῶν τὴν περίεργον ἂν γλῶτταν διέφυγον. μέμνησο οὖν ταῦτά τε ἀπαγγεῖλαι τῷ Διὶ καὶ προσθεῖναι δʼ ὅτι μὴ δυνατὸν ἐστί μοι κατὰ χώραν μένειν, ἢν μὴ τοὺς φυσικοὺς ἐκεῖνος ἐπιτρίψῃ καὶ τοὺς διαλεκτικοὺς ἐπιστομίσῃ καὶ τὴν Στοὰν κατασκάψῃ καὶ τὴν Ἀκαδημίαν καταφλέξῃ καὶ παύσῃ τὰς ἐν τοῖς περιπάτοις διατριβάς· οὕτω γὰρ ἂν εἰρήνην ἀγάγοιμι καὶ παυσαίμην ὁσημέραι παρʼ αὐτῶν γεωμετρουμένη.\nΜένιππος ἔσται ταῦτα, ἦν δʼ ἐγώ, καὶ ἅμα πρὸς τὸ ἄναντες ἔτεινον τὴν ἐπὶ τοῦ οὐρανοῦ, ἔνθα μὲν οὔτε βοῶν οὔτε ἀνδρῶν φαίνετο ἔργα· μετʼ ὀλίγον γὰρ καὶ ἡ σελήνη βραχεῖά μοι καθεωρᾶτο καὶ τὴν γῆν ἤδη ἀπέκρυπτον. λαβὼν δὲ τὸν ἥλιον ἐν δεξιᾷ διὰ τῶν ἀστέρων πετόμενος τριταῖος ἐπλησίασα τῷ οὐρανῷ, καὶ τὸ μὲν πρῶτον ἐδόκει μοι ὡς εἶχον εὐθὺς εἴσω παριέναι· ῥᾳδίως γὰρ ᾤμην διαλαθεῖν ἅτε ἐξ ἡμισείας ὢν ἀετός, τὸν δὲ ἀετὸν ἠπιστάμην ἐκ παλαιοῦ συνήθη τῷ Διί· ὕστερον δὲ ἐλογισάμην ὡς τάχιστα καταφωράσουσί με γυπὸς τὴν ἑτέραν πτέρυγα περικείμενον. ἄριστον γοῦν κρίνας τὸ μὴ παρακινδυνεύειν ἔκοπτον προσελθὼν τὴν θύραν. ὑπακούσας δὲ ὁ Ἑρμῆς καὶ τοὔνομα ἐκπυθόμενος ἀπῄει κατὰ σπουδὴν φράσων τῷ Διί, καὶ μετʼ ὀλίγον εἰσεκλήθην πάνυ δεδιὼς καὶ τρέμων, καταλαμβάνω τε πάντας ἅμα συγκαθημένους οὐδὲ αὐτοὺς ἀφρόντιδας· ὑπετάραττε γὰρ ἡσυχῇ τὸ παράδοξον μου τῆς ἐπιδημίας, καὶ ὅσον οὐδέπω πάντας ἀνθρώπους ἀφίξεσθαι προσεδόκων τὸν αὐτὸν τρόπον ἐπτερωμένους.\nΜένιπποςὁ δὲ Ζεὺς μάλα φοβερῶς, δριμύ τε καὶ τιτανῶδες εἰς ἐμὲ ἀπιδών, φησὶ Τίς πόθεν εἶς ἀνδρῶν, πόθι τοι πόλις ἠδὲ τοκῆες;\nἘγὼ δὲ ὡς τοῦτʼ ἤκουσα,, μικροῦ μὲν ἐξέθανον ὑπὸ τοῦ δέους, εἱστήκειν δὲ ὅμως ἀχανὴς καὶ ὑπὸ τῆς μεγαλοφωνίας ἐμβεβροντημένος. χρόνῳ δʼ ἐμαυτὸν ἀναλαβὼν ἅπαντα διηγούμην σαφῶς ἄνωθεν ἀρξάμενος, ὡς ἐπιθυμήσαιμι τὰ μετέωρα ἐκμαθεῖν, ὡς ἔλθοιμι παρὰ τοὺς φιλοσόφους, ὡς τἀναντία λεγόντων ἀκούσαιμι, ὡς ἀπαγορεύσαιμι διασπώμενος ὑπὸ τῶν λόγων, εἶτα ἑξῆς τὴν ἐπίνοιαν καὶ τὰ πτερὰ καὶ τὰ ἄλλα πάντα μέχρι πρὸς τὸν οὐρανόν ἐπὶ πᾶσι δὲ προσέθηκα τὰ ὑπὸ τῆς Σελήνης ἐπεσταλμένα. μειδιάσας δʼ οὖν ὁ Ζεὺς καὶ μικρὸν ἐπανεὶς τῶν ὀφρύων, τί ἂν λέγοις, φησίν, Ὤτου πέρι καὶ Ἐφιάλτου, ὅπου καὶ Μένιππος ἐτόλμησεν ἐς τὸν οὐρανὸν ἀνελθεῖν; ἀλλὰ νῦν μὲν ἐπὶ ξένια σε καλοῦμεν, αὔριον δέ, ἔφη, περὶ ὧν ἥκεις χ;χρηματίσαντες ἀποπέμψομεν. καὶ ἅμα ἐξαναστὰς ἐβάδιζεν ἐς τὸ ἐπηκοώτατον τοῦ οὐρανοῦ· καιρὸς γὰρ ἦν ἐπὶ τῶν εὐχῶν καθέζεσθαι.\nΜένιπποςμεταξύ τε προϊὼν ἀνέκρινέ με περὶ τῶν ἐν τῇ γῇ πραγμάτων, τὰ πρῶτα μὲν ἐκεῖνα, πόσου νῦν ὁ πυρός ἐστιν ὤνιος ἐπὶ τῆς Ἑλλάδος, καὶ εἰ σφόδρα ὑμῶν ὁ πέρυσι χειμὼν καθίκετο, καὶ εἰ τὰ λάχανα δεῖται πλείονος ἐπομβρίας. μετὰ δὲ ἠρώτα εἴ τις ἔτι λείπεται τῶν ἀπὸ Φειδίου καὶ διʼ ἣν αἰτίαν ἐλλείποιεν Ἀθηναῖοι τὰ Διάσια τοσούτων ἐτῶν, καὶ εἰ τὸ Ὀλυμπίειον αὐτῷ ἐπιτελέσαι διανοοῦνται, καὶ εἰ συνελήφθησαν οἱ τὸν ἐν Δωδώνῃ νεὼν σεσυληκότες.\nἐπεὶ δὲ περὶ τούτων ἀπεκρινάμην, εἰπέ μοι, Μένιππε, ἔφη, περὶ δὲ ἐμοῦ οἱ ἄνθρωποι τίνα γνώμην ἔχουσι; τίνα, ἔφην, δέσποτα, ἢ τὴν εὐσεβεστάτην, βασιλέα σε πάντων εἶναι θεῶν; παίζεις ἔχων, ἔφη· τὸ δὲ φιλόκαινον αὐτῶν ἀκριβῶς οἶδα, κἂν μὴ λέγῃς. ἦν γάρ ποτε χρόνος, ὅτε καὶ μάντις ἐδόκουν αὐτοῖς καὶ ἰατρὸς καὶ πάντα ὅλως ἦν ἐγώ, μεσταὶ δὲ Διὸς πᾶσαι μὲν ἀγυιαί, πᾶσαι δὲ ἀνθρώπων ἀγοραί· καὶ ἡ Δωδώνη τότε καὶ ἡ Πῖσα λαμπραὶ καὶ περίβλεπτοι πᾶσιν ἦσαν, ὑπὸ δὲ τοῦ καπνοῦ τῶν θυσιῶν οὐδὲ ἀναβλέπειν μοι δυνατὸν ἐξ οὗ δὲ ἐν Δελφοῖς μὲν Ἀπόλλων τὸ μαντεῖον κατεστήσατο, ἐν Περγάμῳ δὲ τὸ ἰατρεῖον ὁ Ἀσκληπιὸς καὶ τὸ Βενδίδειον ἐγένετο ἐν Θρᾴκῃ καὶ τὸ Ἀνουβίδειον ἐν Αἰγύπτῳ καὶ τὸ Ἀρτεμίσιον ἐν Ἐφέσῳ, ἐπὶ ταῦτα μὲν ἅπαντες θέουσι καὶ πανηγύρεις ἀνάγουσι καὶ ἑκατόμβας παριστᾶσι καὶ χρυσᾶς πλίνθους ἀνατιθέασιν ἐμὲ δὲ παρηβηκότα ἱκανῶς τετιμηκέναι νομίζουσιν, ἂν διὰ πέντε ὅλων ἐτῶν θύσωσιν ἐν Ὀλυμπίᾳ. τοιγαροῦν ψυχροτέρους ἄν μου τοὺς βωμοὺς ἴδοις τῶν Πλάτωνος νόμων ἢ τῶν Χρυσίππου συλλογισμῶν.\nΜένιπποςτοιαῦθʼ ἅμα διεξιόντες ἀφικνούμεθα ἐς τὸ χωρίον ἔνθα ἔδει αὐτὸν καθεζόμενον διακοῦσαι τῶν εὐχῶν. θυρίδες δὲ ἦσαν ἑξῆς τοῖς στομίοις τῶν φρεάτων ἐοικυῖαι πώματα ἔχουσαι, καὶ παρʼ ἑκάστῃ θρόνος ἔκειτο χρυσοῦς. καθίσας οὖν ἑαυτὸν ἐπὶ τῆς πρώτης ὁ Ζεὺς καὶ ἀφελὼν τὸ πῶμα παρεῖχε τοῖς εὐχομένοις ἑαυτὸν εὔχοντο δὲ πανταχόθεν τῆς γῆς διάφορα καὶ ποικίλα. συμπαρακύψας γὰρ καὶ αὐτὸς ἐπήκουον ἅμα τῶν εὐχῶν. ἦσαν δὲ τοιαίδε, ὦ Ζεῦ, βασιλεῦσαί μοι γένοιτο· ὦ Ζεῦ, τὰ κρόμμυά μοι φῦναι καὶ τὰ σκόροδα· Ὦ θεοί, τὸν πατέρα μοι ταχέως ἀποθανεῖν ὁ δέ τις ἂν ἔφη, εἴθε κληρονομήσαιμι τῆς γυναικός, εἴθε λάθοιμι ἐπιβουλεύσας τῷ ἀδελφῷ, γένοιτό μοι νικῆσαι τὴν δίκην, δὸς στεφθῆναι τὰ Ὀλύμπια. τῶν πλεόντων δὲ ὁ μὲν βορέαν εὔχετο ἐπιπνεῦσαι, ὁ δὲ νότον, ὁ δὲ γεωργὸς ᾔτει ὑετόν, ὁ δὲ γναφεὺς ἥλιον.\nἐπακούων δὲ ὁ Ζεὺς καὶ τὴν εὐχὴν ἑκάστην ἀκριβῶς ἐξετάζων οὐ πάντα ὑπισχνεῖτο, ἀλλʼ ἕτερον μὲν ἔδωκε πατήρ, ἕτερον δʼ ἀνένευσε· τὰς μὲν γὰρ δικαίας τῶν εὐχῶν προσίετο ἄνω διὰ τοῦ στομίου καὶ ἐπὶ τὰ δεξιὰ κατετίθει φέρων, τὰς δὲ ἀνοσίους ἀπράκτους αὖθις ἀπέπεμπεν ἀποφυσῶν κάτω, ἵνα μηδὲ πλησίον γένοιντο τοῦ οὐρανοῦ. ἐπὶ μιᾶς δέ τινος εὐχῆς καὶ ἀποροῦντα αὐτὸν ἐθεασάμην δύο γὰρ ἀνδρῶν τἀναντία εὐχομένων καὶ τὰς ἴσας θυσίας ὑπισχνουμένων οὐκ εἶχεν ὁποτέρῳ μᾶλλον ἐπινεύσειεν αὐτῶν, ὥστε δὴ τὸ Ἀκαδημαϊκὸν ἐκεῖνο ἐπεπόνθει καὶ οὐδέν τι ἀποφήνασθαι δυνατὸς ἦν, ἀλλʼ ὥσπερ ὁ Πύρρων ἐπεῖχεν ἔτι καὶ διεσκέπτετο.\nΜένιπποςἐπεὶ δὲ ἱκανῶς ἐχρημάτισε ταῖς εὐχαῖς, ἐπὶ τὸν ἑξῆς μεταβὰς θρόνον καὶ τὴν δευτέραν θυρίδα κατακύψας τοῖς ὅρκοις ἐσχόλαζε καὶ τοῖς ὀμνύουσι. χρηματίσας δὲ καὶ τούτοις καὶ τὸν Ἐπικούρειον Ἑρμόδωρον ἐπιτρίψας μετεκαθέζετο ἐπὶ τὸν ἑξῆς θρόνον κληδόσι καὶ φήμαις καὶ οἰωνοῖς προσέξων. εἶτʼ ἐκεῖθεν ἐπὶ τὴν τῶν θυσιῶν θυρίδα μετῄει, διʼ ἧς ὁ καπνὸς ἀνιὼν ἀπήγγελλε τῷ Διὶ τοῦ θύοντος ἑκάστου τοὔνομα. ἀποστὰς δὲ τούτων προσέταττε τοῖς ἀνέμοις καὶ ταῖς ὥραις ἃ δεῖ ποιεῖν τήμερον παρὰ Σκύθαις ὑέτω, παρὰ Λίβυσιν ἀστραπτέτω, παρʼ Ἕλλησι νιφέτω, σὺ δὲ ὁ Βορέας πνεῦσον ἐν Λυδίᾳ, σὺ δὲ ὁ Νότος ἡσυχίαν ἄγε, ὁ δὲ Ζέφυρος τὸν Ἀδρίαν διακυμαινέτω, καὶ τῆς χαλάζης ὅσον μέδιμνοι χίλιοι διασκεδασθήτωσαν ὑπὲρ Καππαδοκίας,\nΜένιπποςἁπάντων δὲ ἤδη σχεδὸν αὐτῷ διῳκημένων ἀπῄειμεν ἐς τὸ συμπόσιον δείπνου γὰρ ἤδη καιρὸς ἦν καί με ὁ Ἑρμῆς παραλαβὼν κατέκλινε παρὰ τὸν Πᾶνα καὶ τοὺς Κορύβαντας καὶ τὸν Ἄττιν καὶ τὸν Σαβάζιον, τοὺς μετοίκους τούτους καὶ ἀμφιβόλους θεούς. καὶ ἄρτον τε ἡ Δημήτηρ παρεῖχε καὶ ὁ Διόνυσος οἶνον καὶ ὁ Ἡρακλῆς κρέα καὶ μύρτα ἡ Ἀφροδίτη καὶ ὁ Ποσειδῶν μαινίδας. ἅμα δὲ καὶ τῆς ἀμβροσίας ἠρέμα καὶ τοῦ νέκταρος παρεγευόμην ὁ γὰρ βέλτιστος Γανυμήδης ὑπὸ φιλανθρωπίας εἰ θεάσαιτο ἀποβλέποντά που τὸν Δία, κοτύλην ἂν ἢ καὶ δύο τοῦ νέκταρος ἐνέχει μοι φέρων. οἱ δὲ θεοί, ὡς Ὅμηρός που λέγει καὶ αὐτός, οἶμαι, καθάπερ ἐγὼ τἀκεῖ τεθεαμένος, οὔτε σῖτον ἔδουσιν, οὐ πίνουσʼ αἴθοπα οἶνον, ἀλλὰ τὴν ἀμβροσίαν παρατίθενται καὶ τοῦ νέκταρος μεθύσκονται, μάλιστα δὲ ἥδονται σιτούμενοι τὸν ἐκ τῶν θυσιῶν καπνὸν αὐτῇ κνίσῃ ἀνενηνεγμένον καὶ τὸ αἷμα δὲ τῶν ἱερείων, ὃ τοῖς βωμοῖς οἱ θύοντες περιχέουσιν.\nἐν δὲ τῷ δείπνῳ ὅ τε Ἀπόλλων ἐκιθάρισε καὶ ὁ Σιληνὸς κόρδακα ὠρχήσατο καὶ αἱ Μοῦσαι ἀναστᾶσαι τῆς τε Ἡσιόδου Θεογονίας ᾖσαν ἡμῖν καὶ τὴν πρώτην ᾠδὴν τῶν ὕμνων τῶν Πινδάρου. κἀπειδὴ κόρος ἦν, ἀνεπαυόμεθα ὡς εἶχεν ἕκαστος ἱκανῶς ὑποβεβρεγμένοι.\nΜένιπποςἄλλοι μὲν ῥα θεοί τε καὶ ἀνέρες ἱπποκορυσταὶ εὗδον παννύχιοι, ἐμὲ δʼ οὐκ ἔχε νήδυμος ὕπνος· ἀνελογιζόμην γὰρ πολλὰ μὲν καὶ ἄλλα, μάλιστα δὲ ἐκεῖνα, πῶς ἐν τοσούτῳ χρόνῳ ὁ Ἀπόλλων οὐ φύσειε πώγωνα ἢ πῶς γίνοιτο νὺξ ἐν οὐρανῷ τοῦ ἡλίου παρόντος ἀεὶ καὶ συνευωχουμένου.\nτότε μὲν οὖν μικρόν τι κατέδαρθον. ἕωθεν δὲ διαναστὰς ὁ Ζεὺς προσέταττε κηρύττειν ἐκκλησίαν.\nΜένιπποςκἀπειδὴ παρῆσαν ἅπαντες, ἄρχεται λέγειν Τὴν μὲν αἰτίαν τοῦ συναγαγεῖν ὑμᾶς ὁ χθιζὸς οὗτος ξένος παρέσχηται· πάλαι δὲ βουλόμενος ὑμῖν κοινώσασθαι περὶ τῶν φιλοσόφων, μάλιστα ὑπὸ τῆς Σελήνης καὶ ὧν ἐκείνη μέμφεται προτραπεὶς ἔγνων μηκέτʼ ἐπὶ πλέον παρατεῖναι τὴν διάσκεψιν.\nγένος γάρ τι ἀνθρώπων ἐστὶν οὐ πρὸ πολλοῦ τῷ βίῳ ἐπιπολάσαν ἀργὸν φιλόνεικον κενόδοξον ὀξύχολον ὑπόλιχνον ὑπόμωρον τετυφωμένον ὕβρεως ἀνάπλεων καὶ ἵνα καθʼ Ὅμηρον εἴπω ἐτώσιον ἄχθος ἀρούρης. οὗτοι τοίνυν εἰς συστήματα διαιρεθέντες καὶ διαφόρους λόγων λαβυρίνθους ἐπινοήσαντες οἱ μὲν Στωϊκοὺς ὠνομάκασιν ἑαυτούς, οἱ δὲ Ἀκαδημαϊκούς, οἱ δὲ Ἐπικουρείους, οἱ δὲ Περιπατητικοὺς καὶ ἄλλα πολλῷ γελοιότερα τούτων ἔπειτα δὲ ὄνομα σεμνὸν τὴν ἀρετὴν περιθέμενοι καὶ τὰς ὀφρῦς ἐπάραντες καὶ τὰ μέτωπα ῥυτιδώσαντες καὶ τοὺς πώγωνας ἐπισπασάμενοι περιέρχονται ἐπιπλάστῳ σχήματι κατάπτυστα ἤθη περιστέλλοντες, ἐμφερεῖς μάλιστα τοῖς τραγικοῖς ἐκείνοις ὑποκριταῖς, ὧν ἢν ἀφέλῃ τις τὰ προσωπεῖα καὶ τὴν χρυσόπαστον ἐκείνην στολήν, τὸ καταλειπόμενόν ἐστι γελοῖον ἀνθρώπιον ἑπτὰ δραχμῶν ἐς τὸν ἀγῶνα μεμισθωμένον.\nΜένιπποςτοιοῦτοι δὲ ὄντες ἀνθρώπων μὲν ἁπάντων καταφρονοῦσι, περὶ θεῶν δὲ ἀλλόκοτα διεξέρχονται· καὶ συνάγοντες εὐεξαπάτητα μειράκια τήν τε πολυθρύλητον ἀρετὴν τραγῳδοῦσι καὶ τὰς τῶν λόγων ἀπορίας ἐκδιδάσκουσι, καὶ πρὸς μὲν τοὺς μαθητὰς καρτερίαν ἀεὶ καὶ σωφροσύνην καὶ τὸ αὐταρκὲς ἐπαινοῦσι καὶ πλούτου καὶ ἡδονῆς καταπτύουσι, μόνοι δὲ καὶ καθʼ ἑαυτοὺς γενόμενοι τί ἂν λέγοι τις ὅσα μὲν ἐσθίουσιν, ὅσα δὲ ἀφροδισιάζουσιν, ὅπως δὲ περιλείχουσι τῶν ὀβολῶν τὸν ῥύπον;\nτὸ δὲ πάντων δεινότατον, ὅτι μηδὲν αὐτοὶ μήτε κοινὸν μήτε ἴδιον ἐπιτελοῦντες, ἀλλʼ ἀχρεῖοι καὶ περιττοὶ καθεστῶτες οὔτε ποτʼ ἐν πολέμῳ ἐναρίθμιοι οὔτʼ ἐνὶ βουλῇ, ὅμως τῶν ἄλλων κατηγοροῦσι καὶ λόγους τινὰς πικροὺς συμφορήσαντες καὶ λοιδορίας καινὰς ἐκμεμελετηκότες ἐπιτιμῶσι καὶ ὀνειδίζουσι τοῖς πλησίον, καὶ οὗτος αὐτῶν τὰ πρῶτα φέρεσθαι δοκεῖ ὃς ἂν μεγαλοφωνότατός τε ᾖ καὶ ἰταμώτατος καὶ πρὸς τὰς βλασφημίας θρασύτατος.\nΜένιπποςκαίτοι τὸν διατεινόμενον αὐτὸν καὶ βοῶντα καὶ κατηγοροῦντα τῶν ἄλλων ἢν ἔρῃ, σὺ δὲ δὴ τί πράττων τυγχάνεις ἢ τί φῶμεν πρὸς θεῶν σε πρὸς τὸν βίον συντελεῖν; ʼ φαίη ἄν, εἰ τὰ δίκαια καὶ ἀληθῆ θέλοι λέγειν, ὅτι πλεῖν μὲν ἢ γεωργεῖν ἢ στρατεύεσθαι ἤ τινα τέχνην μετιέναι περιττὸν εἶναί μοι δοκεῖ, κέκραγα δὲ καὶ αὐχμῶ καὶ ψυχρολουτῶ καὶ ἀνυπόδητος τοῦ χειμῶνος περιέρχομαι καὶ τρίβωνα ῥυπαρὸν περιβέβλημαι καὶ ὥσπερ ὁ - Μῶμος τὰ ὑπὸ τῶν ἄλλων γιγνόμενα συκοφαντῶ, καὶ εἰ μέν τις ὠψώνηκε τῶν πλουσίων πολυτελῶς ἢ ἑταίραν ἔχει, τοῦτο πολυπραγμονῶ καὶ ἀγανακτῶ, εἰ δὲ τῶν φίλων τις ἢ ἑταίρων κατάκειται νοσῶν ἐπικουρίας τε καὶ θεραπείας δεόμενος, ἀγνοῶ.\nΤοιαῦτα μέν ἐστιν ὑμῖν, ὦ θεοί, ταῦτα τὰ θρέμματα.\nΜένιππος οἱ δὲ δὴ Ἐπικούρειοι αὐτῶν λεγόμενοι μάλα δὴ καὶ ὑβρισταί εἰσι καὶ οὐ μετρίως ἡμῶν καθάπτονται μήτε ἐπιμελεῖσθαι τῶν ἀνθρωπίνων λέγοντες τοὺς θεοὺς μήτε ὅλως τὰ γιγνόμενα ἐπισκοπεῖν ὥστε ὥρα ὑμῖν λογίζεσθαι διότι ἢν ἅπαξ οὗτοι πεῖσαι τὸν βίον δυνηθῶσιν, οὐ μετρίως πεινήσετε. τίς γὰρ ἂν ἔτι θύσειεν ὑμῖν πλέον οὐδὲν ἕξειν προσδοκῶν;\nἃ μὲν γὰρ ἡ Σελήνη αἰτιᾶται, πάντες ἠκούσατε τοῦ ξένου χθὲς διηγουμένου. πρὸς ταῦτα βουλεύεσθε ἃ καὶ τοῖς ἀνθρώποις γένοιτʼ ἂν ὠφελιμώτατα καὶ ἡμῖν ἀσφαλέστατα.\nΜένιπποςεἰπόντος ταῦτα τοῦ Διὸς ἡ ἐκκλησία διετεθορύβητο καὶ εὐθὺς ἐβόων ἅπαντες, κεραύνωσον, κατάφλεξον ἐπίτριψον, ἐς τὸ βάραθρον, ἐς τὸν Τάρταρον, ὡς τοὺς Γίγαντας. ἡσυχίαν δὲ ὁ Ζεὺς αὖθις παραγγείλας, ἔσται ταῦτα ὡς βούλεσθε, ἔφη, καὶ πάντες ἐπιτρίψονται αὐτῇ διαλεκτικῇ, πλὴν τό γε νῦν εἶναι οὐ θέμις κολασθῆναί τινα· ἱερομηνία γάρ ἐστιν, ὡς ἴστε, μηνῶν τούτων τεττάρων, καὶ ἤδη τὴν ἐκεχειρίαν περιηγγειλάμην. ἐς νέωτα οὖν ἀρχομένου ἦρος κακοὶ κακῶς ἀπολοῦνται τῷ σμερδαλέῳ κεραυνῷ. ἦ καὶ κυανέῃσιν ἐπʼ ὀφρύσι νεῦσε Κρονίων.\nΜένιππος περὶ δὲ τουτουὶ Μενίππου ταῦτα, ἔφη, μοι δοκεῖ· περιαιρεθέντα αὐτὸν τὰ πτερά, ἵνα μὴ καὶ αὖθις ἔλθῃ ποτέ, ὑπὸ τοῦ Ἑρμοῦ ἐς τὴν γῆν κατενεχθῆναι τήμερον καὶ ὁ μὲν ταῦτα εἰπὼν διέλυσε τὸν σύλλογον, ἐμὲ δὲ ὁ Κυλλήνιος τοῦ δεξιοῦ ὠτὸς ἀποκρεμάσας περὶ ἑσπέραν χθὲς κατέθηκε φέρων ἐς τὸν Κεραμεικόν.\nἃπαντα ἀκήκοας, ἅπαντα, ὦ ἑταῖρε, τἀξ οὐρανοῦ· ἄπειμι τοίνυν καὶ τοῖς ἐν τῇ Ποικίλῃ περιπατοῦσι τῶν φιλοσόφων αὐτὰ ταῦτα εὐαγγελιούμενος.\n","locs":[{"loc":"urn:cts:greekLit:tlg0062.tlg021:1","start":0,"length":878},{"loc":"urn:cts:greekLit:tlg0062.tlg021:2","start":878,"length":1213},{"loc":"urn:cts:greekLit:tlg0062.tlg021:3","start":2091,"length":789},{"loc":"urn:cts:greekLit:tlg0062.tlg021:4","start":2880,"length":1088},{"loc":"urn:cts:greekLit:tlg0062.tlg021:5","start":3968,"length":1143},{"loc":"urn:cts:greekLit:tlg0062.tlg021:6","start":5111,"length":822},{"loc":"urn:cts:greekLit:tlg0062.tlg021:7","start":5933,"length":436},{"loc":"urn:cts:greekLit:tlg0062.tlg021:8","start":6369,"length":1067},{"loc":"urn:cts:greekLit:tlg0062.tlg021:9","start":7436,"length":953},{"loc":"urn:cts:greekLit:tlg0062.tlg021:10","start":8389,"length":1403},{"loc":"urn:cts:greekLit:tlg0062.tlg021:11","start":9792,"length":1402},{"loc":"urn:cts:greekLit:tlg0062.tlg021:12","start":11194,"length":1047},{"loc":"urn:cts:greekLit:tlg0062.tlg021:13","start":12241,"length":1241},{"loc":"urn:cts:greekLit:tlg0062.tlg021:14","start":13482,"length":1381},{"loc":"urn:cts:greekLit:tlg0062.tlg021:15","start":14863,"length":1000},{"loc":"urn:cts:greekLit:tlg0062.tlg021:16","start":15863,"length":1272},{"loc":"urn:cts:greekLit:tlg0062.tlg021:17","start":17135,"length":977},{"loc":"urn:cts:greekLit:tlg0062.tlg021:18","start":18112,"length":882},{"loc":"urn:cts:greekLit:tlg0062.tlg021:19","start":18994,"length":952},{"loc":"urn:cts:greekLit:tlg0062.tlg021:20","start":19946,"length":882},{"loc":"urn:cts:greekLit:tlg0062.tlg021:21","start":20828,"length":1077},{"loc":"urn:cts:greekLit:tlg0062.tlg021:22","start":21905,"length":946},{"loc":"urn:cts:greekLit:tlg0062.tlg021:23","start":22851,"length":942},{"loc":"urn:cts:greekLit:tlg0062.tlg021:24","start":23793,"length":1433},{"loc":"urn:cts:greekLit:tlg0062.tlg021:25","start":25226,"length":1400},{"loc":"urn:cts:greekLit:tlg0062.tlg021:26","start":26626,"length":716},{"loc":"urn:cts:greekLit:tlg0062.tlg021:27","start":27342,"length":1128},{"loc":"urn:cts:greekLit:tlg0062.tlg021:28","start":28470,"length":368},{"loc":"urn:cts:greekLit:tlg0062.tlg021:29","start":28838,"length":1075},{"loc":"urn:cts:greekLit:tlg0062.tlg021:30","start":29913,"length":889},{"loc":"urn:cts:greekLit:tlg0062.tlg021:31","start":30802,"length":706},{"loc":"urn:cts:greekLit:tlg0062.tlg021:32","start":31508,"length":503},{"loc":"urn:cts:greekLit:tlg0062.tlg021:33","start":32011,"length":529},{"loc":"urn:cts:greekLit:tlg0062.tlg021:34","start":32540,"length":442}]}
{"id":"urn:cts:greekLit:tlg0062.tlg022.1st1K-grc1","text":"ΤΙΜΩΝ1 Ὦ Ζεῦ φίλιε καὶ ξένιε καὶ ἑταιρεῖε καὶ ἐφέστιε\nκαὶ ἀστεροπητὰ καὶ ὅρκιε καὶ νεφεληγερέτα καὶ\nἐρίγδουπε καὶ εἴ τί σε ἄλλο οἱ ἐμβρόντητοι\nποιηταὶ καλοῦσι,—καὶ μάλιστα ὅταν ἀπορῶσι\nπρὸς τὰ μέτρα· τότε γὰρ αὐτοῖς πολυώνυμος γινόμενος\nὑπερείδεις τὸ πῖπτον τοῦ μέτρου καὶ ἀναπληροῖς\nτὸ κεχηνὸς τοῦ ῥυθμοῦ—ποῦ σοι νῦν ἡ\nἐρισμάραγος ἀστραπὴ καὶ ἡ βαρύβρομος βροντὴ\nκαὶ ὁ αἰθαλόεις καὶ ἀργήεις καὶ σμερδαλέος\nκεραυνός; ἅπαντα γὰρ ταῦτα λῆρος ἤδη ἀναπέφηνε\nκαὶ καπνὸς ἀτεχνῶς ποιητικὸς ἔξω τοῦ\nπατάγου τῶν ὀνομάτων. τὸ δὲ ἀοίδιμόν σοι καὶ\nἑκηβόλον ὅπλον καὶ πρόχειρον οὐκ οἶδʼ ὅπως\nτελέως ἀπέσβη καὶ ψυχρόν ἐστι, μηδὲ ὀλίγον\nσπινθῆρα ὀργῆς κατὰ τῶν ἀδικούντων διαφυλάττον.\n2 θᾶττον γοῦν τῶν ἐπιορκεῖν τις ἐπιχειρούντων\nἕωλον θρυαλλίδα φοβηθείη ἂν ἢ τὴν τοῦ πανδαμάτορος\nκεραυνοῦ φλόγα· οὕτω δαλόν τινα ἐπανατείνεσθαι\nδοκεῖς αὐτοῖς, ὡς πῦρ μὲν ἢ καπνὸν\nἀπʼ αὐτοῦ μὴ δεδιέναι, μόνον δὲ τοῦτο οἴεσθαι\nἀπολαύειν τοῦ τραύματος, ὅτι ἀναπλησθήσονται\nτῆς ἀσβόλου.\nὭστε ἤδη διὰ ταῦτά σοι καὶ ὁ Σαλμωνεὺς ἀντιβροντᾶν\nἐτόλμα, οὐ πάνυ τι ἀπίθανος ὤν, πρὸς\n\n\n\nοὕτοω ψυχρὸν τὴν ὀργὴν Δία θερμουργὸς ἀνὴρ\nμεγαλαυχούμενος. πῶς γὰρ οὐ; ὅπου γε καθάπερ\nὑπὸ μανδραγόρα καθεύδεις, ὃς οὔτε τῶν ἐπιορκούντων\nἀκούεις οὔτε τοὺς ἀδικοῦντας ἐπισκοπεῖς,\nλημᾷς δὲ καὶ ἀμβλυώττεις πρὸς τὰ γινόμενα καὶ\nτὰ ὦτα ἐκκεκώφησαι καθάπερ οἱ παρηβηκότες.\n3 ἐπεὶ νέος γε ἔτι καὶ ὀξύθυμος ὢν καὶ ἀκμαῖος τὴν\nὀργὴν πολλὰ κατὰ τῶν ἀδίκων καὶ βιαίων ἐποίεις\nκαὶ οὐδέποτε ἦγες τότε πρὸς αὐτοὺς ἐκεχειρίαν,\nἀλλʼ ἀεὶ ἐνεργὸς πάντως ὁ κεραυνὸς ἦν καὶ ἡ αἰγὶς\nἐπεσείετο καὶ ἡ βροντὴ ἐπαταγεῖτο καὶ ἡ ἀστραπὴ\nσυνεχὲς ὥσπερ εἰς ἀκροβολισμὸν προηκοντίζετο·\nοἱ σεισμοὶ δὲ κοσκινηδὸν καὶ ἡ χιὼν σωρηδὸν καὶ\nἡ χάλαζα πετρηδόν, ἵνα σοι φορτικῶς διαλέγωμαι,\nὑετοί τε ῥαγδαῖοι καὶ βίαιοι, ποταμὸς ἑκάστη\nσταγών· ὥστε τηλικαύτη ἐν ἀκαρεῖ χρόνου\nναυαγία ἐπὶ τοῦ Δευκαλίωνος ἐγένετο, ὡς ὑποβρυχίων\nἁπάντων καταδεδυκότων μόγις ἕν τι\nκιβώτιον περισωθῆναι προσοκεῖλαν τῷ Λυκωρεῖ\nζώπυρόν τι τοῦ ἀνθρωπίνου σπέρματος διαφυλάττον\nεἰς ἐπιγονὴν κακίας μείζονος.\n4 Τοιγάρτοι ἀκόλουθα τῆς ῥᾳθυμίας τἀπίχειρα\nκομίζῃ παῤ αὐτῶν, οὔτε θύοντος ἔτι σοί τινος οὔτε\nστεφανοῦντος, εἰ μή τις ἅρα πάρεργον Ὀλυμπίων,\nκαὶ οὗτος οὐ πάνυ ἀναγκαῖα ποιεῖν δοκῶν, ἀλλʼ εἰς\nἔθος τι ἀρχαῖον συντελῶν· καὶ κατʼ ὀλίγον Κρόνον\nσε, ὦ θεῶν γενναιότατε, ἀποφαίνουσι, παρωσάμενοι\nτῆς τιμῆς. ἐῶ λέγειν, ποσάκις ἤδη σου τὸν νεὼν\nσεσυλήκασιν· οἱ δὲ καὶ αὐτῷ σοὶ τὰς χεῖρας\n\n\n\nὈλυμπίασιν ἐπιβεβλήκασι, καὶ σὺ ὁ ὑψιβρεμέτης\nὤκνησας ἢ ἀναστῆσαι τοὺς κύνας ἢ τοὺς γείτονας\nἐπικαλέσασθαι, ὡς βοηδρομήσαντες αὐτοὺς συλλάβοιεν\nἔτι συσκευαζομένους πρὸς τὴν φυγήν·\nἀλλ᾿ ὁ γενναῖος καὶ Γιγαντολέτωρ καὶ Τιτανοκράτωρ\nἐκάθησο τοὺς πλοκάμους περικειρόμενος\nὑπ᾿ αὐτῶν, δεκάπηχυν κεραυνὸν ἔχων ἐν τῇ\nδεξιᾷ.\nΤαῦτα τοίνυν, ὦ θαυμάσιε, πηνίκα παύσεται\nοὕτως ἀμελῶς παρορώμενα; ἢ πότε κολάσεις τὴν\nτοσαύτην ἀδικίαν; πόσοι Φαέθοντες ἢ Δευκαλίωνες\nἱκανοὶ πρὸς οὕτως ὑπέραντλον ὕβριν τοῦ\n5 βίου; ἵνα γὰρ τὰ κοινὰ ἐάσας τἀμὰ εἴπω,\nτοσούτους Ἀθηναίων εἰς ὕψος ἄρας καὶ πλουσίους\nἐκ πενεστάτων ἀποφήνας καὶ πᾶσι τοῖς δεομένοις\nἐπικουρήσας, μᾶλλον δὲ ἀθρόον εἰς εὐεργεσίαν\nτῶν φίλων ἐκχέας τὸν πλοῦτον, ἐπειδὴ πένης διὰ\nταῦτα ἐγενόμην, οὐκέτι οὐδὲ γνωρίζομαι πρὸς\nαὐτῶν οὐδὲ προσβλέπουσιν οἱ τέως ὑποπτήσσοντες\nκαὶ προσκυνοῦντες κὰκ τοῦ ἐμοῦ νεύματος\nἀπηρτημένοι, ἀλλ᾿ ἤν που καὶ ὁδῷ βαδίζων ἐντύχω\nτινὶ αὐτῶν, ὥσπερ τινὰ στήλην παλαιοῦ νεκροῦ\nὑπτίαν ὑπὸ τοῦ χρόνου ἀνατετραμμένην παρέρχονται\nμηδὲ ἀναγνόντες. οἱ δὲ καὶ πόρρωθεν\nἰδόντες ἑτέραν ἐκτρέπονται δυσάντητον καὶ ἀποτρόπαιον\nθέαμα ὄψεσθαι ὑπολαμβάνοντες τὸν οὐ\nπρὸ πολλοῦ σωφτῆρα καὶ εὐεργέτην αὐτῶν γεγενημένον.\n6 ὥστε ὑπὸ τῶν κακῶν ἐπὶ ταύτην τὴν\n\n\nἐσχατιὰν τραπόμενος ἐναψάμενος διφθέραν ἀργάζομαι\nτὴν γῆν ὑπόμισθος ὀβολῶν τεττάρων, τῇ\nἐρημίᾳ καὶ τῇ δικέλλῃ προσφιλοσοφῶν. ἐνταῦθα\nτοῦτο γοῦν μοι δοκῶ κερδανεῖν, μηκέτι ὄψεσθαι\nπολλοὺς παρὰ τὴν ἀξίαν εὖ πράττοντας· ἀνιαρότερον\nγὰρ τοῦτό γε.\nἬδη ποτὲ οὖν, ὦ Κρόνον καὶ Ῥέας υἱέ, τὸν\nβαθὺν τοῦτον ὕπνον ἀποσειςάμενος καὶ νήδυμον\n—ὑπὲρ τὸν Ἐπιμενίδην γὰρ κεκοίμησαι—καὶ\nἀναρριπίσας τὸν κεραυνὸν ἢ ἐκ τῆς Αἴτνης\nἐναυςάμενος μεγάλην ποιήσας τὴν φλόγα ἐπιδείξαιό\nτινα χολὴν ἀνδρώδους καὶ νεανικοῦ Διός,\nεἰ μὴ ἀληθῆ ἐστι τὰ ὑπὸ Κρητῶν περὶ σοῦ καὶ\nτῆς ἐκεῖ ταφῆς μυθολογόμενα.\nΖΕΥΣ7 Τίς οὕτός ἐστιν, ὦ Ἑρμῆ, ὁ κεκραγὼς ἐκ τῆς\nἈττικῆς παρὰ τὸν Ὑμηττὸν ἐν τῇ ὑπωρείᾳ\nπιναρὸς ὅλος καὶ αὐχμῶν καὶ ὑποδίφθερος;\nσκόπτει δὲ οἶμαι ἐπικεκυφώς· λάλος ἄνθρωπος\nκαὶ θρασύς. ἦ που φιλόσοφός ἐστιν· οὐ γὰρ ἂν\nοὕτως ἀσεβεῖς τοὺς λόγους διςξῄει καθ᾿ ἡμῶν.\nΕΡΜΗΣΤί φής, ὦ πάτερ; ἀγνοεῖς Τίμωνα τὸν\nἘχεκρατίδου τὸν Κολλυτέα; οὖτός ὲστιν ὁ πολλάκις\nἡμᾶς καθ᾿ ἱερὢν τελείων ἑστιάσας, ὁ\nνεόπλουτος, ὁ τὰς ὅλας ἑκατόμβας, παρ᾿ ᾧ\nλαμπρῶς ἑορτάζειν εἰώθαμεν τὰ Διάσια.\nΖΕΥΣΦεῦ τῆς ἀλλαγῆς· ὁ καλὸς ἐκεῖνος, ὁ πλούσιος,\nπερὶ ὃν οἱ τοσοῦτοι φίλοι; τί παθὼν οὖν τοιοῦτός\nἐστιν, αὐχμηρός, ἅθλιος, καὶ σκαπανεὺς καὶ\nμισθωτός, ὡς ἔοικεν, οὕτω βαρεῖαν καταφέρων τὴν\nδίκελλαν;\nΕΡΜΗΣ8 Οὑτωσὶ μὲν εἰπεῖν, χρηστότης ἐπέτριψεν αὐτὸν\nκαὶ φιλανθ ρωπία καὶ ὁ πρὸς τοὺς δεομένους\nἅπαντας οἶκτος, ὡς δὲ ἀληθεῖ λόγῳ, ἄνοια καὶ\nεὐήθεια καὶ ἀκρισία περὶ τῶν φίλων, ὃς οὐ συνίει\nκόραξι καὶ λύκοις χαριζόμενος, ἀλλʼ ὑπὸ γυπῶν\nτοσούτων ὁ κακοδαίμων κειρόμενος τὸ ἧπαρ\nφίλους εἶναι αὐτοὺς καὶ ἑταίρους ᾤετο, ὑπʼ εὐνοίας\nτῆς πρὸς αὐτὸν χαίροντας τῇ βορᾷ· οἱ δὲ τὰ ὀστᾶ\nγυμνώσαντες ἀκριβῶς καὶ περιτραγόντες, εἰ δέ τις\nκα μυελὸς ἐνῆν, ἐκμυζήσαντες καὶ τοῦτον εὗ μάλα\nἐπιμελῶς, ᾤχοντο αὖον αὐτὸν καὶ τὰς ῥίζας ὑποτετμημένον\nἀπολιπόντες, οὐδὲ γνωρίζοντες ἔτι ἢ\nπροσβλέποντες—πόθεν γάρ;—ἢ ἐπικουροῦντες ἢ\nἐπιδιδόντες ἐν τῷ μέρει. διὰ ταῦτα δικελλίτης\nκαὶ διφθερίας, ὡς ὁρᾷς, ἀπολιπὼν ὑπʼ αἰσχύνης τὸ\nἄστυ μισθοῦ γεωργεῖ μελαγχολῶν τοῖς κακοῖς,\nὅτι οἱ πλουτοῦντες παῤ αὐτοῦ μάλα ὑπεροπτικῶς\nπαρέρχονται οὐδὲ τοὔνομα, εἰ Τίμων καλοῖτο,\nεἰδότες.\nΖΕΥΣ9 Καὶ μὴν οὐ παροπτέος ἀνὴρ οὐδὲ ἀμελητέος·\nεἰκότως γὰρ ἠγανάκτει δυστυχῶν· ἐπεὶ καὶ ὅμοια\nποιήσομεν τοῖς καταράτοις κόλαξιν ἐκείνοις ἐπιλελησμένοι\n\n\n\n\nἀνδρὸς τοσαῦτα μηρία ταύρων τε καὶ\nαὐγῶν πιότατα καύσαντος ἡμῖν ἐπὶ τῶν βωμῶν·\nἔτι γοῦν ἐν ταῖς ῥισὶ τὴν κνῖσαν αὐτῶν ἔχω. πλὴν\nὑπʼ ἀσχολίας τε καὶ θορύβου πολλοῦ τῶν ἐπιορκούντων\nκαὶ βιαζομένων καὶ ἁρπαζόντων, ἔτι δὲ\nκαὶ φόβου τοῦ παρὰ τῶν ἱεροσυλούντων—πολλοὶ\nγὰρ οὖτοι καὶ δυσφύλακτοι καὶ οὐδὲ ἐπʼ ὀλίγον\nκαταμύσαι ἡμῖν ἐφιᾶσι—πολὺν ἤδη χρόνον οὐδὲ\nἀπέβλεψα ἐς τὴν Ἀττικήν, καὶ μάλιστα ἐξ οὗ\nφιλοσοφία καὶ λόγων ἔριδες ἐπεπόλασαν αὐτοῖς·\nμαχομένων γὰρ πρὸς ἀλλήλους καὶ κεκραγότων\nοὐδὲ ἐπακούειν ἔστι τῶν εὐχῶν· ὥστε ἢ ἐπιβυσάμενον\nχρὴ τὰ ὦτα καθῆσθαι ἢ ἐπιτριβῆναι πρὸς\nαὐτῶν, ἀρετήν τινα καὶ ἀσώματα καὶ λήρους\nμεγάλῃ τῇ φωνῇ συνειρόντων. διὰ ταῦτά τοι καὶ\nτοῦτον ἀμεληθῆναι συνέβη πρὸς ἡμῶν οὐ φαῦλον\nὄντα.\n10 Ὅμως δὲ τὸν Πλοῦτον, ὦ Ἑρμῆ, παραλαβὼν\nἄπιθι παῤ αὐτὸν κατὰ τάχος· ἀγέτω δὲ ὁ Πλοῦτος\nκαὶ τὸν Θησαυρὸν μεθʼ αὑτοῦ καὶ μενέτωσαν\nἄμφω παρὰ τῷ Τίμωνι μηδὲ ἀπαλλαττέσθωσαν\nοὕτω ῥᾳδίως, κἂν ὅτι μάλιστα ὑπὸ χρηστότητος\nαὖθις ἐκδιώκῃ αὐτοὺς τῆς οἰκίας. περὶ δὲ τῶν\nκολάκων ἐκείνων καὶ τῆς ἀχαριστίας ἢν ἐπεδείξαντο\nπρὸς αὐτόν, καὶ αὖθις μὲν σκέψομαι καὶ\nδίκην δώσουσιν, ἐπειδὰν τὸν κεραυνὸν ἐπισκευάσω·\nκατεαγμέναι γὰρ αὐτοῦ καὶ ἀπεστομωμέναι εἰσὶ\nδύο ἀκτῖνες αἱ μέγισται, ὁπότε φιλοτιμότερον\nἠκόντισα πρῴην ἐπὶ τὸν σοφιστὴν᾿  Αναξαγόραν, ὃς\nἔπειθε τοὺς ὁμιλητὰς μηδὲ ὅλως εἶναί τινας ἡμᾶς\nτοὺς θεούς. ἀλλʼ ἐκείνου μὲν διήματρον,—ὑπερ\n\n\n\nέσχε γὰρ αὐτοῦ τὴν χεῖρα Περικλῆς—ὀ δὲ κεραυνὸς\nεἰς τὸ Ἀνακεῖον παρασκήψας ἐκεῖνό τε κατέφλεξε\nκαὶ αὐτὸς ὀλίγου δεῖν συνετρίβη περὶ τῇ πέτρᾳ.\nπλὴν ἱκανὴ ἐν τοσούτῳ καὶ αὕτη τιμωρία ἔσται\nαὐτοπις, ὑπερπλουτοῦντα τὸν Τίμωνα ὁρῶσιν.\nΕΡΜΗΣ11 Οἷον ἦν τὸ μέγα κεκραγέναι καὶ ὀχληρὸν εἶναι\nκαὶ θρασύν. οὐ τοῖς δικαιολογοῦσι μόνοις, ἀλλὰ\nκαὶ τοῖς εὐχομένοις τοῦτο χρήσιμον· ἰδού γέ τοι\nαὐτίκα μάλα πλούσιος ἐκ πενεστάτου καταστήσεται\nὁ Τίωμν βοήσας καὶ παρρησιασάμενος ἐν\nτῇ εὐχῇ καὶ ἐπιστρέψας τὸν Δία· εἰ δὲ σιωπῇ\nἔσκαπτεν ἐπικεκυφώς, ἔτι ἂν ἔσκαπτεν\nἀμελούμενος.\nΠΛΟΥΤΟΣἈλλ᾿ ἐγὼ οὐκ ἂν ἀπέλθοιμι, ὦ Ζεῦ, παῤ αὐτόν.\nΖΕΥΣΔιὰ τί, ὦ ἄριστε Πλοῦτε, καὶ ταῦτα ἐμοῦ\nκελεύσαντος;\nΠΛΟΥΤΟΣ12 Ὅτι νὴ Δία ὕβριζεν εἰς ἐμὲ καὶ ἐξεφόρει καὶ ἐς\nπολλὰ κατεμέριζε, καὶ ταῦτα πατρῷον αὐτῷ φίλον\nὄντα, καὶ μονονουχὶ δικράνοις ἐξεύθει με τῆς\nοἰκίας καθάπερ οἱ τὸ πῦρ ἐκ τῶν χειρῶν ἀπορριπτοῦντες.\nαὖθις οὖν ἀπέλθω παρασίτοις καὶ κόλαξι\nκαὶ ἑταίραις παραδοθησόμενος; ἐπ᾿ ἐκείνους, ὦ\nΖεῦ, πέμπε με τοὺς ἡσθησομένους τῇ δωρεᾷ, τοὺς\nπεριέψοντας, οἷς τίμιος ἐγὼ καὶ περιόθητος· οὗτοι\n\n\n\nδὲ οἱ λάροι τῇ πενίᾳ συνέστωσαν, ἣν προτιμῶσιν\nἡμῶν, καὶ διφθέραν παῤ αὐτῆς λαβόντες καὶ\nδίκελλαν ἀγαπάτωσαν ἄθλιοι τέτταρας ὀβολοὺς\nἀποφέροντες, οἱ δεκαταλάντους δωρεὰς ἀμελητὶ\nπροϊέμενοι.\nΖΕΥΣ13 Οὐδὲν ἔτι τοιοῦτον ὁ Τίμων ἐργάσεται περὶ σέ·\nπάνυ γὰρ αὐτὸν ἡ δίκελλα πεπαιδαγώγηκεν, εἰ μὴ\nπαντάπασιν ἀνάλγητός ἐστι τὴν ὀσφῦν, ὡς χρῆν\nσὲ ἀντὶ τῆς πενίας προαιρεῖσθαι. σὺ μέντοι πάνυ\nμεμψίμοιρος εἶναί μοι δοκεῖς, ὃς νῦν μὲν τὸν\nΤίμωνα αἰτιᾷ, διότι σοι τὰς θύρας ἀναπετάσας\nἠφίει περινοστεῖν ἐλευθέρως οὔτε ἀποκλείων\nοὔτε ζηλοτυπῶν· ἄλλοτε δὲ τοὐναντίον ἠγανάκτεις\nκατὰ τῶν πλουσίων κατακεκλεῖσθαι λέγων\nπρὸς αὐτῶν ὑπὸ μοχλοῖς καὶ κλεισὶ καὶ σημείων\nἐπιβολαῖς, ὡς μηδὲ παρακῦψαί σοι ἐς τὸ φῶς\nδυνατὸν. εἶναι. ταῦτα γοῦν ἀπωδύρου πρός με,\nἀποπνίγεσθαι λέγων ἐν πολλῷ τῷ σκότῳ· καὶ\nδιὰ τοῦτο ὠχρὸς ἡμῖν ἐφαίνου καὶ φροντίδος\nἀνάπλεως, συνεσπακὼς τοὺς δακτύλους πρὸς τὸ\nἔθος τῶν λογισμῶν καὶ ἀποδράσεσθαι ἀπειλῶν, εἰ\nκαιροῦ λάβοιο, παῤ αὐτῶν· καὶ ὅλως τὸ πρᾶγμα\nὑπέρδεινον ἐδόκει σοι, ἐν χαλκῷ ἢ σιδηρῷ τῷ\nθαλώμῳ καθάπερ τὴν Δανάην παρθενεύεσθαι\nὑπʼ ἀκριβέσι καὶ παμπονήροις παιδαγωγοῖς ἀνατρεφόμενον,\nτῷ Τόκῳ καὶ τῷ Λογισμῷ.\nἄτοπα\nγοῦν ποιεῖν ἔφασκες αὐτοὺς ἐρῶντας μὲν εἰς ὑπερβολήν,\nἐξὸν δὲ ἀπολαύειν οὐ τολμῶντας, οὐδὲ ἐπʼ\nἀδείας χρωμένους τῷ ἔρωτι κυρίους γε ὄντας, ἀλλὰ\nφυλάττειν ἐγρηγορότας, ἐς τὸ σημεῖον καὶ τὸν\nμοχλὸν ἀσκαρδαμυκτὶ βλέποντας, ἱκανὴν ἀπόλαυσιν\n\n\nοἰομένους οὐ τὸ αὐτοὺς ἀπολαύειν ἔχειν,\nἀλλὰ τὸ μηδενὶ μεταδιδόναι τῆς ἀπολαύσεως,\nκαθάπερ τὴν ἐν τῇ φάτνῃ κύνα μήτε αὐτὴν\nἐσθίουσαν τῶν κριθῶν μήτε τῷ ἵππῳ τειῶντι\nἐπιτρέπουσαν. καὶ προσέτι γε καὶ κατεγέλας\nαὐτῶν φειδομένων καὶ φυλαττόντων καὶ τὸ καινότατον\nαὑτοὺς ζηλοτυπούντων, ἀγνοούντων δὲ ὡς\nκατάρατος οἰκέτης ἢ οἰκονόμος πεδότριψ ὑπεισιὼν\nλαθραίως ἐμπαροινήσει, τὸν κακοδαίμονα καὶ\nἀνέραστον δεσπότην πρὸς ἀμαυρόν τι καὶ, μικρόστομον\nλυχνίδιον καὶ διψαλέον θρυαλλίδιον\nἐπαγρυπνεῖν ἐάσας τοῖς τόκοις. πῶς οὖν οὐκ\nἄδικα ταῦτά σου, πάλαι μὲν ἐκεῖνα αἰτιᾶσθαι, νῦν\nδὲ τῷ Τίμωνι τὰ ἐναντία ἐπικαλεῖν;\nΠΛΟΥΥΟΣ15 Καὶ μὴν. εἴ γε τἀληθὲς ἐξετάζοις, ἄμφω σοι\nεὔλογα δόξω ποιεῖν· τοῦ τε γὰρ Τίμωνος τὸ πάνυ\nτοῦτο ἀνειμένον ἀμελὲς καὶ οὐκ εὐνοῖκὸν ὡς πρὸς\nἐμὲ εἰκότως ἂν δοκοίη· τούς τε αὗ κατάκλειστον\nἐν θύραις καὶ σκότῳ φυλάττοντας, ὅπως αὐτοῖς\nπαχύτερος γενοίμην καὶ πιμελὴς καὶ ὑπέρογκος\nἐπιμελουμένους, οὔτε προσαπτομένους αὐτοὺς οὔτε\nἐς τὸ φῶς προάγοντας, ὡς μηδὲ ὀφθείην πρός\nτινος, ἀνοήτους ἐνόμιζον εἶναι καὶ ὑβριστάς, οὐδὲν\nἀδικοῦντά με ὑπὸ τοσούτοις δεσμοῖς κατασήποντας,\nοὐκ εἰδότας ὡς μετὰ μικρὸν ἀπίασιν ἄλλῳ\nτινὶ τῶν εὐδαιμόνων με καταλιπόντες.\nοὔτʼ οὖν\nἐκείνους οὔτε τοὺς πάνυ προχείρους εἰς ἐμὲ τούτους\nἐπαινῶ, ἀλλὰ τούς, ὅπερ ἄριστόν ἔστι, μέτρον\n\n\n\nἐπιθήσοντας τῷ πράγματι καὶ μήτε ἀφεξομένους\nτὸ παράπαν μήτε προησομένους τὸ ὅλον.\nΣκόπει γάρ, ὦ Ζεῦ, πρὸς τοῦ Διός. εἴ τις νόμῳ\nγήμας γυναῖκα νέαν καὶ καλὴν ἔπειτα μήτε\nφυλάττοι μήτε ζηλοτυποῖ τὸ παράπαν, ἀφιεὶς καὶ\nβαδίζειν ἔνθα ἐθέλοι νύκτωρ καὶ μεθʼ ἡμέραν καὶ\nσυνεῖναι τοῖς βουλομένοις, μᾶλλον δὲ αὐτὸς\nἀπάγοι μοιχευθησομένην ἀνοίγων τὰς θύρας καὶ\nμαστροπεύων καὶ πάντας ἐπʼ αὐτὴν καλῶν, ἆρα ὁ\nτοιοῦτος ἐρᾶν δόξειεν ἄν; οὐ σύ γε, ὦ Ζεῦ, τοῦτο\nφαίης ἄν, ἐρασθεὶς πολλάκις.\nεἰ δέ τις ἔμπαλιν\nἐλευθέραν γυναῖκα εἰς τὴν οἰκίαν νόμῳ παραλαβὼν\nἐπʼ ἀρότῳ παίδων γνησίων, ὁ δὲ μήτε αὐτὸς προσάπτοιτο\nἀκμαίας καὶ καλῆς παρθένου μήτε ἄλλῳ\nπροσβλέπειν ἐπιτρέποι, ἄγονον δὲ καὶ στεῖραν\nκατακλείσας παρθενεύοι, καὶ ταῦτα ἐρᾶν φάσκων\nκαὶ δῆλος ὢν τῆς χρόας καὶ τῆς· σαρκὸς\nἐκτετηκυίας καὶ τῶν ὀφθαλμῶν ὑποδεδυκότων,\nἔσθʼ ὅπως ὁ τοιοῦτος οὐ παραπαίειν δόξειεν ἄν,\nδέον παιδοποιεῖσθαι καὶ ἀπολαύειν τοῦ γάμου,\nκαταμαραίνων εὐπρόσωπον οὕτω καὶ ἐπέραστον\nκόρην καθάπερ ἱέρειαν τῇ Θεσμοφόρῳ τρέφων διὰ\nπαντὸς τοῦ βίου; ταῦτα καί αὐτὸς ἀγανακτῶ,\nπρὸς ἐνίων μὲν ἀτίμως λακτιζόμενος καὶ λαφυσσόμενος\nκαὶ ἐξαντλούμενος, ὑπʼ ἐνίων δὲ ὥσπερ\nστιγματίας δραπέτης πεπεδημένος.\nΖΕΥΣ18 Τί οὖν ἀγανακτεῖς κατʼ αὐτῶν; διδόασι γὰρ\nἄμφω καλὴν τὴν δίκην, οἱ μὲν ὥσπερ ὁ Τάνταλος\nἄποτοι καὶ ἄγευστοι καὶ ξηροὶ τὸ στόμα, ἐπικεχηνότες\n\n\nμόνον τῷ χρυσίῳ, οἱ δὲ καθάπερ ὁ\nΦινεὺς ἀπὸ τῆς φάρυγγος τὴν τροφὴν ὑπὸ τῶν\nἉρπυιῶν ἀφαιρουμενοι. ἀλλ᾿ ἄπιθι ἤδη σωφρονεστέρῳ\nπαρὰ πολὺ τῷ Τίμωνι ἐντευξόμενος.\nΠΛΟΥΤΟΣἘκεῖνος γάρ ποτε παύσεται  ὥσπερ ἐκ κοφίνου\nτετρυπημένου, πρὶν ὅλως εἰστυῆναί με, κατὰ\nσπουδὴν ἐξαντλῶν, φθάσαι βουλόμενος τὴν\nἐπιρροήν, μὴ ὑπέραντλος εἰσπεσὼν ἐπικλύσω\nαὐτόν;ὥστε ε'σ τὸν τῶν Δαναΐδων πίθον ὑδροφορήσειν\nμοι δοκῶ καῖ μάτην ἐπαντλήσειν, τοῦ\nκύτουσ μὴ στέγοντος, ἀλλὰ τρὶν εἰσρυῆναι σχεδὸν\nἐκχυθησομένου τοῦ ἐπιρρέοντος· οὕτως εὐρύτερον\nτὸ πρὸς τὴν ἔκχυσιν κεχηνὸς τοῦ πίθου καὶ\nἀκώλυτος ἡ ἔξοδος.\nΖΕΥΣ19 Οὐκοῦν εἰ μὴ ἐμφράξεται τὸ κεχηνὸς τοῦτο καὶ\nἔσται ἄπαξ ἀναπεπταμένον, ἐκχυθέντος ἐν\nβραχεῖ σου ῥᾳδίως εὑρήσει τὴν διφθέραν αὖθις\nκαῖ τὴν δίκελλαν ἐν τῇ τρυγὶ τοῦ πίθου. ἀλλ᾿ \nἄπιτε ἤδη καὶ πλουτίζετε αὐτόν· σὺ δὲ μέμνησο,\nὦ Ἑρμῆ, ἐπανιὼν πρὸς ἡμᾶς ἄγειν τοὺς Κύκλωπας\nἐκ τῆς Αἴτνης, ὅπως τὸν κεραυνὸν ἀκονήσαντεσ\nἐπισκευάσωσιν· ὡς ἤδη γε τεθηγμένου αὐτοῦ\nδεησόμεθα.\nΕΡΜΗΣ20 Προΐωμεν, ὦ Πλοπυτε. τί τοῦτο; ὑποσκάζεις;\nἐλελήθεις με, ὦ γεννάδα, οὐ τυφλὸς  μόνον ἀλλὰ\nκαὶ χωλὸς ὤν\nΠΛΟΥΤΟΣΟὐκ ἀεὶ τοῦτο, ὦ Ἑρηῆ, ἀλλ᾿ ὁπόταν μὲν ἀπίω\nπαρά τινα πεμφθεὶς ὑπὸ τοῦ Διός, οὐκ οἶδ᾿ ὅπως\nβραδύς εἰμι καὶ χωλὸς ἀμφοτέροις, ὡς μέγις\nτελεῖν ἐπὶ τὸ τέρμα, προγηράσαντος ἐνίοτε τοῦ\nπεριμένοντος, ὁπόταν δὲ ἀπαλλάττεσθαι δέῃ,\nπτηνὸν ὄψει, πολὺ τῶν ὀνείρων ἐκύτερον· ἅμα\nγοῦν ἔπεσεν ἡ ὕσπληγξ, κἀγὼ ἤδη ἀνακηρύττομαι\nνενικηκώς, ὑπερπηδήσας τὸ στάδιον οὐδὲ\nἰδόντων ἐνίοτε τῶν θεατῶν.\nΕΡΜΗΣΟὐκ ἀληθῆ ταῦτα φής· ἐγώ γέ τοι πολλοὺς ἂν\nεἰπεῖν ἔχοιμί σοι χθὲς μὲν οὐδὲ ὀβολὸν ὥστε\nπρίσαθαι βρόχον ἐσχηκότας,  ἄφνω  δὲ τήμερον\nπλουσίους καὶ πολυτελεῖς ἐπὶ λευκοῦ ζεύγους\nἐξελαύνοντας, οἵς οὐδὲ κἂν ὄνος ὑπῆρξε πώποτε.\nκαὶ ὅμως  πορφυροῖ καὶ χρυσόχειρες περιέρχονται\nοὐδ᾿ αὐτοὶ πιστεύοντες οἶμαι ὅτι μὴ ὄναρ\nπλουτοῦσιν.\nΠΛΟΥΓΟΣ21 Ἐτεροῖον τοῦτ᾿  εστίν, ὧ Ἑρμῆ, καὶ οὐχὶ τοῖς\nἐμαυτοῦ ποσὶ βαδίζω τότε, οὐδὲ ὁ Ζεύς, αλλ᾿ ὁ\nΠλούτων ἀποστέλλει με παῤ αὐτοὺς ἅτε πλουτοδότης\nκαὶ μεγαλόδρος καὶ αὐτὸς ὤν· δηλοῖ γοῦν\nκαὶ τῷ ὀνόματι. ἐπειδὰν τοίνυν μετοικισ θῆναι\nδέη με παῤ ἑτέρου πρὸς ἕτερον, ἐς δέλτον ἐμβαλόντες\nμε παῤ ἑτέρου πρὸς ἕτερον, ἐς δέλτον ἐμβαλόντες\nμε καὶ κατασημηνάμενοι ἐπιμελῶς φορηδὸν\nἀράμενοι μετακομόζουσιν· καὶ ὁ μὲν νεκρὸς ἐν\nσκοτεινῷ που τῆς οἰκίας προκεται ὑπὲρ τὰ\nγόνατα παλαιᾷ τῇ ὀθόνη σκεπόμενος, περιμάχητος\nταῖς γαλαῖς, ἐμὲ δὲ οἱ ἐπελπίσαντες ἐν τῇ\nἀγορᾷ περιμένουσι κεχηνότες ὥσπερ τὴν χελιδόνα\n\n\nπροσπετομένην τετριγότες οἱ νεοττοί.\n22 ἐπειδὰν δὲ\nτὸ σημεῖον ἀφαιρεθῇ καὶ τὸ λίνον ἐντμηθῇ καὶ ἡ\nδέλτος ἀνοιχθῇ καὶ ἀνακηρυχθῇ μου ὁ καινὸς\nδεσπότης ἤτοι συγγενής τις ἢ κόλαξ ἢ καταπύγων\nοἰκέτης ἐκ παιδικῶν τίμιος, ὑπεξυρημένος ἔτι τὴν\nγνάθον, ἀντὶ ποικίλων καὶ παντοδαπῶν ἡδονῶν ἃς\nἤδη ἔξωρος ὢν ὑπηρέτησεν αὐτῷ μέγα τὸ μίσθωμα\nὁ γενναῖος ἀπολαβών, ἐκεῖνος μέν, ὅστις ἂν ᾖ ποτε,\nἁρπασάμενός με αὐτῇ δέλτῳ θεῖ φέρων ἀντὶ τοῦ\nτέως Πυρρίου ἢ Δρόμωνος ἢ Τιβείου Μεγακλῆς ἢ\nΜεγάβυζος ἢ Πρώταρχος μετονομασθείς, τοὺς\nμάτην κεχηνότας ἐκείνους ἐς ἀλλήλους ἀποβλέποντας\nκαταλιπὼν ἀληθὲς ἄγοντας τὸ πένθος, οἷος\nαὐτοὺς ὁ θύννος ἐκ μυχοῦ τῆς σαγήνης διέφυγεν\nοὐκ ὀλίγον τὸ δέλεαρ καταπιών.\n23 ὁ δὲ ἐμπεσὼν\nἀθρόος εἰς ἐμὲ ἀπειρόκαλος καὶ παχύδερμος\nἄνθρωπος, ἔτι τὴν πέδην πεφρικὼς καὶ εἰ παριὼν\nἄλλως μαστίξειέ τις ὄρθιον ἐφιστὰς τὸ οὖς καὶ\nτὸν μυλῶνα ὥσπερ τὸ Ἀνάκτορον προσκυνῶν,\nοὐκέτι φορητός ἐστι τοῖς ἐντνγχάνουσιν, ἀλλὰ\nτούς τε ἐλευθέρους ὑβρίζει καὶ τοὺς ὁμοδούλους\nμαστιγοῖ ἀποπειρώμενος εἰ καὶ αὐτῷ τὰ τοιαῦτα\nἔξεστιν, ἄχρι ἂν ἢ ἐς πορνίδιόν τι ἐμπεσὼν ἢ ἱπποτροφίας\nἐπιθυμήσας ἢ κόλαξι παραδοὺς ἑαυτὸν\nὀμνύουσιν, ἦ μὴν εὐμορφότερον μὲν Νιρέως εἶναι\nαὐτόν, εὐγενέστερον δὲ τοῦ Κέκροπος ἢ Κόδρου,\nσυνετώτερον δὲ τοῦ Ὀδυσσέως, πλουσιώτερον δὲ\nσυνάμα Κροίσων ἑκκαίδεκα, ἐν ἀκαρεῖ τοῦ χρόνου\n\n\n\nἄθλιος ἐκχέῃ τὰ κατ᾿ ὀλίγον ἐκ πολλῶν ἐπιορκιῶν\nκαὶ ἁρπαγῶν καὶ πανουργιῶν συνειλεγμένα.\nΕΡΜΗΣ24 Αὐτά που σχεδὸν φὴς τὰ γινόμενα· ὁπόταν δ’\nοὖν αὐτόπους βαδίζῃς, πῶς οὕτω τυφλὸς ὣς εὑρίσκεις\nτὴν ὁδόν; ἣ πῶς διαγινώσκεις ἐφ᾿ οὒς ἄν σε\nὁ Ζεὺς ἀποστείλῃ κρίνας εἶναι τοῦ πολουτεῖν\nἀξίους;\nΠΛΟΥΤΟΣΟἴει γὰρ εὑρίσκειν με 1 οἵτινές εἰσι; μὰ τὸν\nΔία οὐ πάνυ· οὐ γὰρ ἂν Ἀριστείδην καταλιπὼν\nἹππονίκῳ καὶ Καλλίᾳ προσῄειν καὶ πολλοῖς\nἄλλοις Ἀθηναίων οὐδὲ ὀβλοῦ ἀξίοις.\nΕΡΜΗΣΠλὴν ἀλλὰ τί πράττεις καταπεμφθείς;\nΠΛΟΥΤΟΣἌνω καὶ κάτνω πλαῶμαι, περινοστῶν ἄχρι ἂν\nλάθω τινὶ ἐμπεσών· ὁ δέ, ὅστις ἂν πρῶτος μοι\nπεριτύχῃ, ἀπαγαγῶν παρ᾿ αὑτὸν ἔχει, σὲ τὸν\nἙρμὴν ἐπὶ τῷ παραλόγῳ τοῦ κέρδους προσκυνῶν.\nΕΡΜΗΣ25 Οὐκοῦν ἐξηπάτηται ὁ Ζεὺς οἰόμενός σε κατὰ\nτὰ αὐτῷ δοκοῦντα πλουτίζειν ὅσους ἃν οἴηται\nτοῦ πλουτεῖν ἀξίους;\nΠΛΟΥΤΟΣΚαὶ μάλα δικαίως, ὦγαθέ, ὅς γε τνφλὸν ὄντα\n\n\n\nεἰδὼς ἔπεμπεν ἀναζητήσοντα δυσεύρετον οὕτω\nχρῆμα καὶ πρὸ πολλοῦ ἐκλελοιπὸς ἐκ τοῦ βίου,\nὄπερ οὐδ᾿ ὁ Λυγκεὺς ἂν ἐξεύροι ῥᾳδίως, ἀμαυρὸν\nοὕτω καὶ μικρὸν ὄν. τοιγαροῦν ἅτε τῶν μὲν ἀγαθῶν,\nὀλίγων ὄντων, πονγρῶν δὲ πλείστων ἐν ταῖς\nπόλεσι τὸ πᾶν ἐπεχόντων, ῥᾷον ἐς τοὺς τοιούτους\nἐμπίπτω περιιὼω καὶ σαγηνεύομαι πρὸς αὐτῶν.\nΕΡΜΗΣΕἶτα πῶς ἐπειδὰν καταλίπῃς αὐτοὺς ῥᾳδίως\nφεύγεις, οὐκ εἰδὼς τὴν ὁδόν;\nΠΛΟΥΥΟΣὈξυδερκὴς τότε πως καὶ ἀρτίπους γίνομαι\nπρὸς μόνον τὸν καιρὸν τῆς φυγῆς.\nΕΡΜΗΣ26 Ἔτι δή μοι καὶ τοῦτο ἀπόκριναι, πῶς τυφλὸς\nὤν—εἰρήσεται γάρ—καὶ προσέτι ἐψρὸς καὶ βαρὺς\nἐκ τοῖν σκελοῖν τοσούτους ἐραστὰς ἔχεις, ὥστε\nπάντας ἀποβλέπειν εἰς σέ, καὶ τυχόντας μὲν\nεὐδαιμονεῖν οἴεσθαι, εἰ δὲ ἀποτύχοιεν οὐκ ἀνέχεσθαι\nζῶντας; οἶδα γοῦ τινας οὐκ ὀλίγους αὐτῶν\nοὔτως σου δυσέρωτας ὄντας ὤστε καὶ “ἐς βαθυκήτεα\nπόντον” φέροντες ἔρριψαν αὑτοὺς καὶ “πετρῶν\nκατ᾿ ἠλιβάτων,” ὑπερορᾶσθαι νομόζοντες ὑπὸ\nσοῦ ὄτετερ οὐδὲ τῆν ἀρχὴν ἑώρας αὐτούς. πλὴν\nἀλλὰ καῖ σὺ ἂν εὖ οἶδα ὅτι ὁμολογήσειας, εἴ τι\nσυνίης σαυτοῦ,  κορυβαντιᾶν  αὐτοὺς ἐρωμένῳ τοιούτῳ\nἐπιμεμηνότας.\nΠΛΟΥΥΟΣ27 Οἴει γὰρ τοιοῦτον οἷός εἰμι ὁρᾶσθαι αὐτοῖς,\nχωλὸν ἢ τυφλὸν ἢ ὅσα ἄλλα μοι πρόσεστιν;\n\n\n\nἈλλὰ πῶς, ὦ Πλοῦτε, εἰ μὴ τυφλοὶ καὶ αὐτοι\nπάντες εἰσίν;\nΠΛΟΥΤΟΣΟὐ τυφλοἰ, ὦ ἄριστε, ἀλλ᾿ ἡ ἄγνοια καὶ ἡ\nἀπάτη, αἵπερ νῦν κατέχουσι τὰ πάντα, ἐπισκιάζουσιν\nαὐτούς· ἔτι δὲ καὶ αὐτός, ὡς μὴ παντάπασιν\nἄμορφος εἴην, προσωπεῖόν τι ἐρασμιώτατον\nπεριθέμένος, διάχρουσον καὶ λιθοκόλλητον, καὶ\nποικίλα ἐνδὺς ἐντυγχάνω αὐτοῖς· οἱ δὲ αὐτοπρόσωπον\nοἰόμενοι ὁρᾶν τὸ κάλλος ἀρῶσι καὶ ἀπόλλυνται\nμὴ τυγχάνοντες. ὡς εἴ γέ τις αὐτοῖς ὅλον\nἀπογυμνώσας ἐπέδειξέ με, δῆλον ὡς κατεγίνωσκον\nἂν αὑτῶν ἀμβλυώττοντες τὰ τηλικαῦτα καὶ\nἐρῶντες ἀνεράτων καὶ ἀμόρφων πραγμάτων.\nΕΡΜΗΣ28 Τί οὖν καὶ ἐν αὐτῷ ἤδη τῷ πλουτεῖν γενόμενοι\nκαὶ τὸ προσωπεῖον αὐτοὶ περιθέμενοι ἔτι\nἐξαπατῶνται, καὶ ἤν τις ἀφαιρῆται αὐτούς, θᾶττον\nἂν τὴν κεφαλὴν ἢ τὸ προσωπεῖον πρόοιντο;\nοὐ γὰρ δὴ καὶ τότε ἀγνοεῖν εἰκὸς αὐτοὺς ὡς ἐπίχριστος\nἡ εὐμορφία ἐστίν, ἔνδοθεν τὰ πάντα\nὁρῶντας.\nΠΛΟΥΤΟΣΟὐκ ὀλίγα, ὦ Ἑρμῆ, καὶ πρὸς τοῦτό μοι\nΣυναγωνίζεται.\nΕΡΜΗΣΤὰ ποῖα;\nΠΛΟΥΤΟΣἘπειδαν τις ἐντυχὼν τὸ πρῶτον ἀναπετάσας\nτὴν θύραυ εἰσδέχηταί με, συμπαρειςέρχεται μετ᾿\nἐμοῦ λαθὰον ὁ τῦφος καὶ ἡ ἄνοια καὶ ἡ μεγαλαυχία\n\n\nκαὶ μαλακία καὶ ὕβρις καὶ ἀπάτη καὶ ἄλλʼ ἄττα\nμυρία· ὑπὸ δὴ τούτων ἀπάντων καταληφθεὶς τὴν\nψυχὴν θαυμάζει τε τὰ οὐ θαυμαστὰ καὶ ὀρέγεται\nτῶν φευκτῶν κἀμὲ τὸν πάντων ἐκείνων πατέρα τῶν\nεἰσεληλυθότων κακῶν τέθηπε δορυφορούμενον ὑπʼ\nαὐτῶν, καὶ πάντα πρότερον πάθοι ἂν ἢ ἐμὲ\nπροέσθαι ὑπομείνειεν ἄν.\nΕΡΜΗΣ29 Ὡς δὲ λεῖος εἶ καὶ ὀλισθηρός, ὦ Πλοῦτε, καὶ\nδυσκάτοχος καὶ διαφευκτικός, οὐδεμίαν ἀντιλαβὴν\nπρεχόμενος βεβαίαν ἀλλʼ ὥσπερ αἱ ἐγχέλεις ἢ\nοἱ ὄφεις διὰ τῶν δακτύλων δραπετεύεις οὐκ οἶδα\nὅπως· ἡ Πενία δʼ ἔμπαλιν ἰξώδης τε καὶ εὐλαβὴς\nκαὶ μυρία, τὰ ἄγκιστρα ἐκπεφυκότα ἐξ ἅπαντος\nτοῦ σώματος ἔχουσα, ὡς πλησιάσαντας εὐθὺς\nἔχεσθαι καὶ μὴ ἔχειν ῥᾳδίως ἀπολυθῆναι. ἀλλὰ\nμεταξὺ φλυαροῦντας ἡμᾶς πρᾶγμα ἤδη οὐ μικρὸν\nδιέλαθε.\nΠΛΟΥΤΟΣΤὸ ποῖον;\nΕΡΜΗΣὍτι τὸν Θησαυρὸν οὐκ ἐπηγαγόμεθα, οὗπερ\nἔδει μάλιστα.\nΠΛΟΥΤΟΣ30 Θάρρει τούτου γε ἕνεκα· ἐν τῇ γῇ αὐτὸν ἀεὶ\nκαταλείπων ἀνέρχομαι πρὸς ὑμᾶς ἐπισκήψας\nἔνδον μένειν ἐπικλεισάμενον τὴν θύραν, ἀνοίγειν δὲ\nμηδενί, ἢν μὴ ἐμοῦ ἀκούσῃ βοήσαντας.\nΕΡΜΗΣOὐκοῦν ἐπιβαίνωμεν ἤδη τῆς Ἀττικῆς· καί μοι\nἕπου ἐχόμενος τῆς χλαμύδος, ἄχρι ἂν πρὸς τὴν\nἐσχατιαν ἀφίκωμαι.\nΠΑΟΥΤΟΣΕὖ ποιεῖς, ὦ Ἑρμῆ, χειραγωγῶν· ἐπεὶ ἤν γε\nἀπολίπῃς με, Ὑπερβόλῳ τάχα ἢ Κλέωνι ἐμπεσοῦμαι\nπερινοστῶν. ἀλλὰ τίς ὁ ψόφος οὗτός ἐστιν\nκαθάπερ σιδήρου πρὸς λίθον;\nΕΡΜΗΣ31 Ὁ Τίμων οὑτοσὶ σκάπτει πλησίον ὀρεινὸν καὶ\nὑπόλιθον γήδιον. παπαί, καὶ ἡ Πενία πάρεστι\nκαὶ ὁ Πόνος ἐκεῖνος, ἡ Καρτερία τε καὶ ἠ Σοφία\nκαὶ ἡ Ἀνδρεία καὶ ὁ τοιοῦτος ὄχλος τῶν ὑπὸ τῷ\nΛιμῷ ταττομένων ἁπάντων, πολὺ ἀμείνους τῶν\nσῶν δορυφόρων.\nΠΛΟΥΤΟΣΤί οὖν οὐκ ἀπαλλαττόμεθα, ὦ Ἑρμῆ, τὴν\nταχίστην; οὐ γὰρ ἄν τι ἡμεῖς δράσαιμεν ἀξιόλογον\nπρὸς ἄνδρα ὑπὸ τηλικούτου στρατοπέδου\nπεριεσχημένον.\nΕΡΜΗΣἌλλως ἔδοξε τῷ Διί· μὴ ἀποδειλιῶμεν οὖν.\nΠΕΝΙΑ32 Ποῖ τοῦτον ἀπάγεις, ὦ Ἀργειφόντα,\nχειραγωγῶν;\nΕΡΜΗΣἘπὶ τουτονὶ τὸν Τίμωνα ἐπέμφθημεν ὑπὸ τοῦ\nΔοίς.\nΠΕΝΙΑΝῦν ὁ Πλοῦτος ἐπὶ Τίμωνα, ὁπότε ἀυτὸν ἐγὼ\nκακῶς ἔχοντα ὑπὸ τῆς Τρυφῆς παραλαβοῦσα,\nτουτοισὶ παραδοῦσα, τῇ Σοφίᾳ καὶ τῷ Πόνῳ, γενναῖον\nἄνδρα καὶ πολλοῦ ἄξιον ἀπέδειξα; οὕτως\nἄρα εὐκαταφρόνητος ὑμῖν ἡ Πενία δοκῶ καὶ εὐαδίκητος,\nὥσθ᾿ ὃ μόνον κτῆμα εἶχον ἀφαιρεῖσθαί\n\n\nμε, ἀκριβῶς πρὸς ἀρετὴν ἐξειργασμένον, ἱνα αὖθις\nὁ Πλοῦτος παραλαβὼν αὐτὸν Ὕβρει καὶ Τύφῳ\nἐγχειρίσας ὅμοιον τῷ πάλαι μαλθακὸν καὶ\nἀγεννῆ καὶ ἀνόητον ἀποφήνας ἀποδῷ πάλιν ἐμοὶ\nῥάκος ἤδη γεγενημένον;\nΕΡΜΗΣἜδοξε ταῦτα, ὦ Πενία, τῷ Διί·\nΠΕΝΙΑ33 Ἀπέρχομαι· καὶ ὑμεῖς δέ, ὦ Πόνε καὶ Σοφία\nκαὶ οἱ λοιποί, ἀκολουθεῖτέ μοι. οὗτος δὲ τάχα\nεἴδεται, οἵαν με οὖσαν ἀπολείψει, ἀγαθὴν συνεργὸν\nκαὶ διδάσκαλον τῶν ἀρίστων, ᾗ συνὼν\nὑγιεινὸς μὲν τὸ σῶμα, ἐρρωμένος δὲ τὴν γωώμην\nδιετέλεσεν, ἀνδρὸς βίον ζῶν καὶ πρὸς αὑτὸν\nἀποβλέπων, τὰ δὲ περιττὰ καὶ πολλὰ ταῦτα,\nὥσπερ ἐστίν, ἀλλότρια ὑπολαμβάνων.\nΕΡΜΗΣἈπέρχονται· ἡμεῖς δὲ προσίωμεν αὐτῷ.\nΤΙΜΩΝ34 Τίνες ἐστέ, ὦ κατάρατοι; ἢ τί βουλόμενοι\nδεῦρο ἥκετε ἄνδρα ἐργάτην καὶ μισθοφόρον ἐνοχλήσοντες;\nἀλλ᾿ οὐ χαίροντες ἄπιτε μιαροὶ πάντες\nὄντες· ἐγὼ γὰρ ὑμᾶς αὐτίκα μάλα βάλλων τοῖς\nβώλοις καὶ τοῖς λίθοις συντρίψω.\nΕΡΜΗΣΜηδαμῶς, ὦ Τίμων, μὴ βάλῃς· οὐ γὰρ ἀνθρώπους\nὄντας βαλεῖς, ἀλλ᾿ ἐγὼ μὲν Ἑρμῆς εἰμι,\nοὑτοσὶ δὲ ὁ Πλοῦτος· ἔπεμψε δὲ ὁ Ζεὺς ἐπακούσας\nτεῶν εὐχῶν, ὥστε ἀγαθῇ τύχῃ δέχου τὸν ὄλβον\nἀποστὰς τῶν πόνων.\nΤΙΜΩΝΚαὶ ὑμεῖς οἰμώξεσθε ἢδη καίτοι θεοὶ ὄντες, ὥς\nφατε· πάντας γὰρ ἅμα καὶ ἀνθρώπους καὶ θεοὺς\nμισῶ, τουτονὶ δὲ τὸν τυφλόν, ὅστις ἂν ᾖ, καὶ ἐπιτρίψειν\nμοι δοκῶ τῇ δικέλλῃ.\nΠΛΟΥΤΟΣἈπίωμεν, ὦ Ἑρμῆ, πρὸς τοῦ Διός, μελαγχολᾶν\nγὰρ ὁ ἄνθρωπος οὐ μετρίως μοι δοκεῖ, μή τι κακὸν\nἀπέλθω προσλαβών.\nΕΡΜΗΣ35 Μηδὲν σκαιόν, ὦ Τίμων, ἀλλὰ τὸ πάνυ τοῦτο\nἄγριον καὶ τραχὺ καταβαλὼν προτεένας τὼ χεῖρε\nλάμβανε τὴν ἀγαθὴν τύχην καὶ πλούτει πάλιν\nκαὶ ἴσθι Ἀθηναίων τὰ πρῶτα καὶ ὑπερόρα τῶν\nἀχαρίστων ἀκείνων μόνος αὐτὸς εὐδαιμονῶν.\nΤΙΜΩΝΟὐδὲν ὑμων δέομαι· μὴ ἐνοχλεῖτέ μοι· ἱκανὸς\nἐμοὶ πολοῦτος ἡ δίκελλα, τὰ δ᾿ ἄλλα εὐδαιμονεστατός\nεἰμι μηδενός μοι πλησιάζοντος.\nΕΡΜΗΣΟὔτως, ὦ τάν, ἀπανθρώπως;\nτόνδε φέρω Διὶ μῦθον ἀπηνέα τε κρατερόν τε;\nκαὶ μὴν εἰκὸς ἦν μιςάνθρωπον μὲν εἶναί σε\nτοσαῦτα ὑπ᾿ αὐτῶν δεινὰ πεπονθότα, μιςόθεον δε\nμηδαμῶς. οὔ ἐπιμελουμένων σου τῶν θεῶν.\nΤΙΜΩΝ36 Ἀλλὰ σοὶ μέν, Ἑρμῆ, καὶ τῷ Διὶ πλείστη\n\n\nχάρις τῆς ἐπιμελείας, τουτονὶ δὲ τὸν Πλοῦτον οὐκ\nἂν λάβοιμι.\nΕΡΜΗΣΤί δή;\nΤΙΜΩΝὍτι καὶ πάλαι μυρίων μοι κακῶν αἴτιος οὗτος\nκατέστη κόλαξί τε παραδοὺς καὶ ἐπιβούλους\nἐπαγαγάὼν καὶ μῖσος ἐπεγείρας καὶ ἡδυπαθείᾳ\nδιαφθείρας καὶ ἐπίφθονον ἀποφήνας, τέλος δὲ\nἄφνω καταλιπὼν οὕτως ἀπίστως καὶ προδοτικῶς·\nἡ βελτίστη δὲ Πενία πόνοις με τοῖς ἀνδρικωτάτοις\nκαταγυμνάσασα καὶ μετʼ ἀληθείας καὶ παρρησίας\nπροσομιλοῦσα τά τε ἀναγκαῖα κάμνοντι\nπαρεῖχε καὶ τῶν πολλῶν ἐκείνων καταφρονεῖν\nἐπαίδευεν, ἐξ αὐτοῦ ἐμοῦ τὰς ἐλπίδας ἀπαρτήσασά\nμοι τοῦ βίου καὶ δείξασα ὅστις ἦν ὁ πλοῦτος ὁ\nἐμός, ὃν οὔτε κόλαξ θωπεύων οὔτε συκοφάντης\nφοβῶν, οὐ δῆμος παροξυνθείς, οὐκ ἐκκλησιαστὴς\nψηφοφορήσας, οὐ τύραννος ἐπιβουλεύσας ἀφελέσθαι\nδύναιτʼ ἄν.\n37 ἐρρωμένος τοιγαροῦν ὑπὸ τῶν\nπόνων τὸν ἀγρὸν τουτονὶ φιλοπόνως ἐπεργαζόμενος,\nοὐδὲν ὁρῶν τῶν ἐν ἄστει κακῶν, ἱκανὰ καὶ\nδιαρκῇ ἔχω τὰ ἄλφιτα παρὰ τῆς δικέλλης. ὥστε\nπαλίνδρομος ἄπιθι, ὦ Ἑρμῆ, τὸν Πλοῦτον ἐπανώγων\nτῷ Διί· ἐμοὶ δὲ τοῦτο ἱκανὸν ἦν, πάντας\nἀνθρώπους ἡβηδὸν οἰμώζειν ποιῆσαι.\nΕΡΜΗΣΜηδαμῶς, ὦγαθέ· οὐ γὰρ πάντες εἰσὶν ἐπιτήδειοι\nπρὸς οἰμωγήν. ἀλλʼ ἔα τὰ ὀργίλα ταῦτα\nκαὶ μειρακιώδη καὶ τὸν Πλοῦτον παράλαβε. οὔτοι\nἀπόβλητά ἐστι τὰ δῶρα τὰ παρὰ τοῦ Διός.\nΠΛΟΥΤΟΣΒούλει, ὦ Τίμων, δικαιολογήσωμαι πρὸς σέ; ἢ\nχαλεπανεῖς μοι λέγοντι;\nΤΙΜΩΝΛέγε, μὴ μακρὰ μέντοι, μηδὲ μετὰ προοιμίων,\nὥσπερ οἱ ἐπίτριπτοι ῥήτορες· ἀνέξομαι γάρ σε\nὀλίγα λέγοντα διὰ τὸν Ἑρμῆν τουτονί.\nΠΛΟΥΤΟΣ38 Ἐχρῆν μὲν ἴσως καὶ μακρὰ εἰπεῖν πρὸς οὕτω\nπολλὰ ὑπὸ σοῦ κατηγορητέντα· ὅμως δὲ ὅρα εἴ τί\nσε, ὡς φής, ἠδίκηκα, ὃς τῶν μὲν ἡδίστων ἁπάντων\nαἴτιός σοι κατέστην, τιμῆς καὶ προεδρίας καὶ στεφάνων\nκαὶ τῆς ἄλλης τρυφῆς, περίβλεπτός τε καὶ\nἀοίδιμος δι᾿ ἐμὲ ἦσθα καὶ περισπούδαστος· εἰ δέ τι\nχαλεπὸν ἐκ τῶν κολάκων πέπονθας, ἀναίτιος ἐγώ\nσοι· μᾶλλον δὲ αὐτὸς ἠδίκημαι τοῦτο ὑπὸ σοῦ, διότι\nμε οὕτως ἀτίμως ὑπέβαλες ἀνδράσι καταράτοις\nἐπαινοῦσι καὶ καταγοητεύουσι καὶ πάντα τρόπον\nἐπιβουλεύουσί μοι· καὶ τό γε τελευταῖον ἔφησθα,\nὡς προδέδωκάδε, τοὐναντίον δ᾿ ἂν αὐτὸς ἐγκαλέσαιμί\nσοι πάντα τρόπον ἀπελαθεὶς ὑπὸ σοῦ καὶ\nἐπὶ κεφαλὴν ἐξωσθεὶς τῆς οἰκίας. τοιγαροῦν ἀντὶ\nμαλακῆς χλανίδος ταύτην τὴν διφθέραν ἡ τιμιωτάτη\nσοι Πενία περιτέθεικεν. ὥστε μάρτυς ὁ\nἙρμῆς οὑτοσί, πῶς ἱκέτευον τὸν Δία θηκέθ᾿ ἥκειν\nπαρὰ σὲ οὕτως δυσμενῶς μοι προσενηνεγμένον.\nΕΡΜΗΣ39 Ἀλλὰ νῦν ὁρᾷς, ὦ Πλοῦτε, οἷος ἤδη γεγένηται;\nὥστε θαρρῶν συνδιάτριβε αὐτῷ· καὶ σὺ μὲν\n\n\n\n\nσκάπτε ὡς ἔχεις· σὺ δὲ τὸν Θησαυρὸν ὑπάγαγε τῇ\nδικέλλῃ· ὑπακούσεται γὰρ ἐμβοήσαντί σοι.\nΤΙΜΩΝΠειστέον, ὦ Ἑρμῆ, καὶ αὖθις πλουτητέον. τι\nγὰρ καὶ πάθοι τις, ὁπότε οἱ θεοὶ βιάζοιντο;\nπλὴν ὅρα γε εἰς οἷά με πράγματα ἐμβάλλεις τὸν\nκακοδαίμονα, ὃς ἄχρι νῦν εὐδαιμονέστατα διάγων\nχρυσὸν ἄφνω τοσοῦτον λήψομαι οὐδὲν ἀδικήσας\nκαὶ τοσαύτας φροντίδας ἀναδέξομαι.\nΕΡΜΗΣ40 Ὑπόστηθι, ὦ Τίμων, δι᾿  ἐμέ. καὶ εἰ χαλεπὸν\nτοῦτο καὶ οὐκ οἰστόν ἐστιν, ὅπως οἱ κόλακες ἐκεῖνοι\nδιαρραγῶσιν ὑπὸ τοῦ φθόνου· ἐγὼ δὲ ὑπὲρ\nτὴν Αἴτνην ἐς τὸν οὐρανὸν ἀναπτήσομαι.\nΠΛΟΥΤΟΣὉ μὲν ἀπελήλυθεν, ὡς δοκεῖ· τεκμαίρομαι γὰρ\nτῇ εἰρεσίᾳ τῶν πτερῶν· σὺ δὲ αὐτοῦ περίμενε·\nἀναπέμψν γάρ σοι τὸν Θησαυρὸν ἀπελθών· μᾶλλον\nδὲ παῖε. σέ φημι, Θησαυρὲ χρυσοῦ, ὑπάκουσον\nΤίμωνι τουτωῒ καὶ παράσχες ἑαυτὸν ²\nἀνελέσθαι. σκάπτε, ὦ Τίμων, βαθείας καταφέρων,\nδὲ ὑμῖν· ἀποστήσομαι.\nΤΙΜΩΝ41 Ἄγε, ὦ δίκελλα, νῦν μοι ἐπίρρωσον σεαυτὴν\nκαὶ μὴ κάμῃς ἐκ τοῦ βάθους τὸν Θησαυρὸν ἐς\nτοὐμφανὲς προκαλουμέν. ὦ Ζεῦ τεράστιε καὶ\nφίλοι Κορύβαντες καὶ Ἑρμῆ κερδῷε, πόθεν\nτοσοῦτον χρυσίον; ἦ που ὄναρ ταῦτα ἐστι; δέδια\nγοῦν μὴ ἄνθρακας εὔρω ἀνεγρόμενος· ἀλλὰ μὴν\n\n\n\n\nχρυσιον ἐστὶν ἐπίσημον, ὑπέρυθρον, βαρὺ καὶ τὴν\nπρόσοψιν ὑπερήδιστον.\nὦ χρυσέ, δεξίωμα κάλλιστον βροτοῖς·\nαἰθόμενον γὰρ πῦρ ἅτε διαπρέπεις καὶ νύκτωρ καὶ\nμεθ᾿ ἡμέραν. ἐλθέ, ὦ φίλτατε καὶ ἐρασμιώτατε.\nνῦν πείθομαί γε καὶ Δία ποτὲ γενέσθαι χρυσόν·\nτίς γὰρ οὐκ ἂν παρθένος ἀναπεπταμένοις τοῖς\nκόλποις ὑπεδέξατο οὕτω καλὸν ἐραστὴν διὰ τοῦ\nτέγους καταρρέοντα;\n42ὦ Μίδα καὶ Κροῖσε καὶ τὰ\nἐν Δελφοῖς ἀναθήματα, ὡς οὐδὲν οὐδὲν ἄρα ἦτε ὡς πρὸς\nΤίμωνα καὶ τὸν Τίμωνος πλοῦτον, ᾧ γε οὐδὲ ὁ\nβασιλεὺς ὁ Περσῶν ἴσος.\nὮ δίκελλα καὶ φιλτάτη διφθέρα, ὑμᾶς μὲν τῷ\nΠανὶ τούτῳ ἀναθεῖναι καλόν· αὐτὸς δὲ ἤδη πᾶσαν\nπριάμενος τὴν ἐσχατιάν, πυργίον οἰκοδομησάμενος\nὑπὲρ τοῦ θησαυροῦ μόνῳ ἐμοῖ ἱκανὸν ἐνδιαιτᾶσθαι,\nτὸν αὐτὸν καὶ τάφον ἀποθανὼν ἕξειν μοιδοκῶ,\n“Δεδόχθω δὲ ταῦτα καὶ νενομοθετήσθω πρὸς\nτὸν ἐπίλοιπον βίον, ἀμιξία πρὸς ἅπαντας καὶ\nἀγνωσία καὶ ὑπεροψία· φίλος δὲ ἢ ξένος ἢ ἑταῖρος\nἢ Ἐλέου βωμὸς ὕθλος πολύς· καὶ τὸ οἰκτεῖραι\nδακρύοντα ἢ ἐπικουρῆσαι δεομένῳ παρανομία καὶ\nκατάλυσις τῶν ἐθῶν· μονήρης δὲ ἡ δίαιτα καθάπερ\nτοῖς λύκοις, καὶ φίλος εἷς Τίμων.\n43 οἱ δὲ ἄλλοι\nπάντες ἐχθροὶ καὶ ἐπίβουλοι· καὶ τὸ προσομιλῆσαί\nτινι αὐτῶν μίασμα· καὶ ἢν τινα ἴδω μόνον,\nἀποφρὰς ἡ ἡμέρα· καὶ ὅλως ἀνδριάντων λιθίνων\nἢ χαλκῶν μηδὲν ἡμῖν διαφερέτωσαν· καὶ μήτε\nκήρυκα δεχώμεθα παῤ αὐτῶν μήτε σπονδὰς\n\n\nσπενδόμεθα· ἡ ἐρημία δὲ ὅρος ἔστω πρὸς αὐτούς.\nφυλέται δὲ καὶ φράτορες καὶ δημόται καὶ ἡ πατρὶς\nαὐτὴ ψυχρὰ καὶ ἀνωφελῆ ὀνόματα καὶ ἀνοήτων\nἀνδρῶν φιλοτιμήματα. πλουτείτω δὲ Τίμων μόνος\nκαὶ ὑπεροράτω ἁπάνταων καὶ τρυφάτω μόνος καθʼ\nἑαυτὸν κολακείας καὶ ἐπαίνων φορτικῶν ἀπηλλαγμένος·\nκαὶ θεοῖς θυέτω καὶ εὐωχείσθω μόνος,\nἑαυτῷ γείτων καὶ ὅμορος, ἐκσείων ² τῶν ἄλλων. καὶ\nἅπαξ ἑαυτὸν δεξιώσασθαι δεδόχθω, ἢν δέῃ ἀποθανεῖν,\nκαὶ αὑτῷ στέφανον ἐπενεγκεῖν.\n44 καὶ ὄνομα\nμὲν ἔστω ὁ Μισάνθρωπος ἥδιστον, τοῦ τρόπου δὲ\nγνωρίσματα δυσκολία καὶ τραχύτης καὶ σκαιότης\nκαὶ ὀργὴ καὶ ἀπανθρωπία· εἰ δέ τινα ἴδοιμι ἐν\nπυρὶ διαφθειρόμενον καὶ κατασβεννύναι ἱκετεύοντα,\nπίττῃ καὶ ἐλαίῳ κατασβεννύναι· καὶ ἤν τινα\nτοῦ χειμῶνος ὁ ποταμὸς παραφέρῃ, ὁ δὲ τὰς χεῖρας\nὀρέγων ἀντιλαβέσθαι δέηται, ὠθεῖν καὶ τοῦτον\nἐπὶ κεφαλὴν βαπτίζοντα, ὡς μηδὲ ἀνακῦψαι\nδυνηθείη· οὕτω γὰρ ἂν τὴν ἴσην ἀπολάβοιεν.\nεἰσηγήσατο τὸν νόμον Τίμων Ἐχεκρατίδου\nΚολλυτεύς, ἐπεψήφισε τῇ ἐκκλησίᾳ Τίμων ὁ\nαὐτός.”\nΕἶεν, ταῦτα ἡμῖν δεδόχθω καὶ ἀνδρικῶς ἐμμένωμεν\n45 αὐτοῖς. πλὴν ἀλλὰ περὶ πολλοῦ ἂν ἐποιησάμην\nἅπασι γνώριμά πως ταῦτα γενέσθαι, διότι\nὑπερπλουτῶ· ἀγχόνη γὰρ ἂν τὸ πρᾶγμα γένοιτο\nαὐτοῖς. καίτοι τί τοῦτο; φεῦ τοῦ τάχους. πανταχό-\n\n\n\n\n\nθεν συνθέουσιν κεκονιμένοι καὶ πνευστιῶντες, οὐκ\nοἶδα ὅθεν ὀσφραινόμενοι τοῦ χρυσίου. πότερον\nοὖν ἐπὶ τὸν πάγον τοῦτον ἀναβὰς ἀπελαύνω\nαὐτοὺς τοῖς λίθοις ἐξ ὑπερδεξίων ἀκροβολιζόμενος,\nἢ τό γε τοσοῦτον παρανομήσομεν εἰσάπαξ αὐτοῖς\nὁμιλήσαντες, ὡς πλέον ἀνιῶντο ὑπερορώμενοι;\nτοῦτο οἶμαι καὶ ἄμεινον. ὥστε δεχώμεθα ἤδη\nαὐτοὺς ὑποστάντες. φέρε ἴδω, τίς ὁ πρῶτος αὐτῶν\nοὗτός ἐστι; Γναθωνίδης ὁ κόλαξ, ὁ πρῴην ἔρανον\nαἰτήσαντί μοι ὀρέξας τὸν βρόχον, πίθους ὅλους\nπαῤ ἐμοὶ πολλάκις ἐμημεκώς. ἀλλ᾿ εὖ γε ἐποίητεν\nἀφικόμενος· οἰμώξεται γὰρ πρὸ τῶν ἄλλων.\nΓΝΑΘΩΝΙΔΗΣ46 Οὐκ ἐγὼ ἔλεγον ὡς οὐκ ἀμελήσουσι Τίμωνος\nἀγαθοῦ ἀνδρὸς οἱ θεοί; χαῖρε Τίμων εὐμορφότατε\nκαὶ ἥδιστε καὶ συμποτικώτατε.\nΤΙΜΩΝΝὴ καὶ σύ γε, ὦ Γναθωνίδη, γυπῶν ἁπάντων\nΒορώτατε καὶ ἀνθρώπων ἐπιτριπτότατε.\nΓΝΑΘΩΝΙΔΗΣἈεὶ φιλοσκώμμων σύ γε. ἀλλὰ ποῦ τὸ συμπόσιον;\nὡς καινόν τί σοι ᾆσμα τῶν νεοδιδάκτων\nδιθυράμβων ἥκω κομίζων.\nΤΙΜΩΝΚαὶ μὴν ἐλεγεῖά γε ᾄσῃ μέλα περιπαθῶς ὑπὸ\nταύτῃ τῇ δικέλλῃ.\nΓΝΑΘΩΝΙΔΗΣΤί τοῦτο; παίεις, ὦ Τίμων; μαρτύρομαι· ὦ\nἩράκλεις, ἰοὺ ἰού, προκαλοῦμαί σε τραύματος\nεἰς Ἀρειον πάγον.\nΤΙΜΩΝΚαὶ μὴν ἄν γε μικρὸν ἐπιβραδύνῃς, φόνου τάχα\nπροκεκλήσομαι.\nΓΝΑΘΩΝΙΔΗΣΜηδαμῶς· ἀλλὰ σύ γε πάντως τὸ τραῦμα\nἴασαι μικρὸν ἐπιπάσας τοῦ χρυσίου· δεινῶς γὰρ\nἴσχαιμόν ἐστι τὸ φάρμακον.\nΤΙΜΩΝἜτι γὰρ μένεις;\nΓΝΑΘΩΝΙΔΗΣἌπειμι· σὺ δὲ οὐ χαιρήσεις οὕτω σκαιὸς ἐκ\nχρηστοῦ γενόμενος.\nΤΙΜΩΝ47 Τίς οὖτός ἐστιν ὁ προσιών, ὁ ἀναφαλαντίας;\nΦιλιάδης, κολάκων ἀπάντων ὁ βδελυρώτατος.\nοὖτος δὲ ἀγρὸν ὅλον παῤ ἐμοῦ λαβὼν καὶ τῇ\nθυγατρὶ προῖκα δύο τάλαντα, μισθὸν τοῦ ἐπαίνου,\nὁπότε ᾄσαντα με πάντων σιωπώντων μόνος ὑπερεπῄνεσεν\nἐπομοσάμενος ᾠδικώτερον εἶναι τῶν\nκύκνων, ἐπειδὴ νοσοῦντα πρῴην εἶδέ με καὶ\nπροσῆλθον ἐπικουρίας δεόμενος, πληγὰς ὁ γενναῖος\nπροσενέτεινεν.\nΦΙΛΑΔΗΣ48 Ὢ τῆς ἀναισχυντίας. νῦν Τίμωνα γνωρίζετε;\nνῦν Γναθωνίδης φίλος καὶ συμπότης; τοιγαροῦν\nδίκαια πέπονθεν οὕτως ἀχάριστος ὤν. ἡμεῖς δὲ οἱ\nπάλαι συνήθεις καὶ συνέφηβοι καὶ δημόται ὅμως\n\n\nμεταριαζομεν, ὡς μὴ ἐπιπηδᾶν δοκῶμεν. χαῖρε, ὦ\nδέσποτα, καὶ ὅπως τοὺς μιαροὺς τούτους κόλακας\nφυλάξῃ, τοὺς ἐπὶ τῆς τραπέζης μόνον, τὰ ἄλλα\nδὲ κοράκων οὐδὲν διαφέροντας. οὐκέτι πιστευτέα\nτῶν νῦν οὐδενί· πάντε ἀχάριστοι καὶ πονηροί.\nἐγὼ δὲ τάλαντόν σοι κομίζων, ὡς ἔχοις πρὸς τὰ\nκατεπείγοντα χρῆσθαι, καθ᾿ ὁδὸν ἤδη πλησίον\nἤκουσα, ὡς πλουτοίης ὑπερμεγέθη τινὰ πλοῦτον.\nἥκω τοιγαροῦν ταῦτά σε νουθετήσων· καίτοι\nσύ γε οὕτω σοφὸς ὢν οὐδὲν ἴσως δεήσῃ τῶν\nπαῤ ἐμοῦ λόγων, ὃς καὶ τῷ Νέστορι τὸ δέον\nπαραινέσειας ἄν.\nΤΙΜΩΝἜσται ταῦτα, ὦ Φιλιάδη. πλὴν ἀλλὰ πρόσιθι,\nὡς καὶ σὲ φιλοφρονήσωμαι τῇ δικέλλῃ.\nΦΙΛΙΑΔΗΣἌνθρωποι, κατεαγα τοῦ κρανίου ὑπὸ τοῦ ἀχαρίστου,\nδιότι τὰ συμφέροντα ἐνουθέτουν αὐτόν.\nΤΙΜΩΝ49 Ἰδοὺ τρίτος οὗτος ὁ ῥήτωρ Δημέας προσέρχεται\nψήφισμα ἔχων ἐν τῇ δεξιᾷ καὶ συγγενὴς ἡμέτερος\nεἶναι λέγων. οὖτος ἑκκαίδεκα παῤ ἐμοῦ τάλαντα\nμιᾶς ἡμέρας ἐκτίσας τῇ πόλει—καταδεδίκαστο\nγὰρ καὶ ἐδέδετο οὐκ ἀποδιδούς, κἀγὼ ἐλεήσας\nἐλυσάμην αὐτόν—ἐπειδὴ πρῴην ἔλαχε τῇ Ἐρεχθηΐδι\nφυλῇ διανέμενι τὸ θεωρικὸν κἀγὼ προςῆλθον\nαἰτῶν τὸ γινόμενον, οὐκ ἔφη γνωρίζειν\nπολίτην ὄντα με.\nΔΗΜΕΑΣ50 Χαῖρε, ὦ Τίμων, τὸ μέγα ὄφελος τοῦ γένους, τὸ\nἔρεισμα τῶν Ἀθηνῶν, τὸ πρόβλημα τῆς Ἑλλάδος·\nκαὶ μὴν πάλαι σε ὁ δῆμος συνειλεγμένος\nκαὶ αἱ βουλαὶ ἀμφότεραι περιμένουσι. πρότερον\nδὲ ἄκουσον τὸ ψήφισμα, ὃ ὑπὲρ σοῦ γεγραφα·\n“Ἐπειδὴ Γίμων Ἐχεκρατίδου Κολλυτεύς, ἀνὴρ\nοὐ μόνον καλὸς κἀγαθός, ἀλλὰ καὶ σοφὸς ὡς οὐκ\nἄλλος ἐν τῇ Ἑλλάδι, παρὰ πάντα χρόνον διατελεῖ\nτὰ ἄριστα πράττων τῇ πόλει, νενίκηκε δὲ πὺξ καὶ\nπάλην καὶ δρόμον ἐν Ὀλυμπίᾳ μιᾶς ἡμέρας καὶ\nτελείῳ ἅρματι καὶ συνωρίδι πωλικῇ—”\nΤΙΜΩΝἈλλ᾿ οὐδὲ ἐθεώρησα ἐγὼ πώποτε εἰς Ὀλυμπίαν.\nΔΗΜΕΑΣΤί οὖν; θεωρήσεις ὕστερον· τὰ τοιαῦτα δὲ\nπολλὰ προσκεῖσθαι ἄμεινον. καὶ “ἠρίστευσε δὲ\nὑπὲρ τῆς πόλεως πέρυσι πρὸς Ἀχαρναῖς καὶ\nκατέκοψε Πελοποννησίων δύο μόρας—”\nΤΙΜΩΝ51 Πῶς; διὰ γὰρ τὸ μὴ ἔχειν ὅπλα οὐδὲ προὐγράφην\nἐν τῷ καταλόγῳ.\nΔΗΜΕΑΣΜέτρια τὰ περὶ σαυτοῦ λέγεις, ἡμεῖς δὲ ἀχάριστοι\nἂν εἴημεν ἀμνημονοῦντες. “ ἔτι δὲ καὶ\nψηφίσματα γράφων καὶ σνμβουλεύων καὶ στρατηγῶν\nοὐ μικρὰ ὠφέλησε τὴν πόλιν· ἐπὶ τούτοις\n\n\n\n\n\nἅπασι δεδόχθω τῇ βουλῇ παὶ τῷ δήμῳ καὶ τῇ\nἩλιαίᾳ καὶ ταῖς φυλαῖς καὶ τοῖς δήμοις ἰδίᾳ καὶ\nκοινῇ πᾶσι χρυσοῦν ἀναστῆσαι τὸν Τίμωνα παρὰ\nτὴν Ἀθηνᾶν ἐν τῇ ἀκροπόλει κεραυνὸν ἐν τῇ δεξιᾷ\nἔχοντα καὶ ἀκτῖνας ἐπὶ τῇ κεφαλῇ καὶ στεφανῶσαι\nαὐτὸν χρυσοῖς στεφάνοις ἑπτὰ καὶ ἀνακηρυχθῆναι\nτοὺς στεφάνους τήμερον Διονυσίοις\nτρααγηῳδοῖς καινοῖς—ἀχθῆναι γὰρ διʼ αὐτὸν δεῖ\nτήμερον τὰ Διονύσια. εἶπε τὴν γνώμην Δημέας ὁ\nῥήτωρ, συγγενὴς αὐτοῦ ἀγχιστεὺς καὶ μαθητὴς\nὤν· καὶ γὰρ ῥήτωρ ἄριστος ὁ Τίμων καὶ τὰ ἄλλα\nπάντα ὁπόσα ἂν ἐθέλῃ.”\n52 Τουτὶ μὲν οὖν σοι τὸ ψήφισμα. ἐγὼ δὲ καὶ τὸν\nυἱὸν ἐβουλόμην ἀγαγεῖν παρὰ σέ, ὃν ἐπὶ τῷ σῷ\nὀνόματι Τίμωνα ὠνόμακα.\nΤΙΜΩΝΠῶς, ὦ Δημέα, ὃς οὐδὲ γεγάμηκας, ὅσα γε καὶ\nἡμᾶς εἰδέναι;\nΔΗΜΕΑΣΑλλὰ γαμῶ, ἢν διδῷ θεός, ἐς νέωτα καὶ παιδοποιήσομαι\nκαὶ τὸ γεννηθησόμενον—ἄρρεν γὰρ\nἔσται—Τίμωνα ἤδη καλῶ.\nΤΙΜΩΝΟὐκ οἶδα εἰ γαμησείεις ἔτι, ὦ οὗτος, τηλικαύτηνπαῤ\nἐμοῦ πληγὴν λαμβάνων.\nΔΗΜΕΑΣΟἴμοι· τί τοῦτο; τυραννίδι Τιμων ἐπιχειρεῖς\nκαὶ τύπτεις τοὺς ἐλευθέρους οὐ καθαρῶς ἐλεύθερος\nοὐδʼ αὐτὸς ὤν; ἀλλὰ δώσεις ἐν τάχει τὴν δίκην τά\nτε ἄλλα καὶ ὅτι τὴν ἀκρόπολιν ἐνέπρησας.\nΤΙΜΩΝ53 Ἀλλ᾿ οὐκ ἐμπέπρησται, ὦ μιαρέ, ἡ ἀκρόπολις·\nὤο τε δῆλος εἶ συκοφαντῶν.\nΔΗΜΕΑΣἈλλὰ καὶ πλουτεῖς τὸν ὀπισθόδομον διορύξας.\nΤΙΜΩΝΟὐ διώρυκται οὐδὲ οὗτος, ὥστε ἀπίθανά σου\nκαὶ ταῦτα,\nΔΗΜΕΑΣΔιορυχθήσεται μὲν ὕστερον· ἤδη δὲ σὺ πάντα\nτὰ ἐν αὐτῷ ἔχεις.\nΤΙΜΩΝΟὐκοῦν καὶ ἄλλην λάμβανε.\nΔΗΜΕΑΣΟἴμοι τὸ μετάφρενον.\nΤΙΜΩΝMὴ κέκραχθι· κατοίσω γάρ σοι καὶ τρίτην·\nἐπεὶ καὶ γελοῖα πάμπαν ἂν πάθοιμι δύο μὲν\nΛακεδαιμονίων μόρας κατακόψας ἄνοπλος, ἓν δὲ\nμιαρὸν ἀνθρώπιον μὴ ἐπιτρίψας· μάτην γὰρ ἂν\nεἴην καὶ νενικηκὼς Ὀλύμπια πὺξ καὶ πάλην.\n54 Ἀλλὰ τί τοῦτο; οὐ Θρασυκλῆς ὁ φιλόσοφος\nοὗτός ἐστιν; οὐ μὲν οὖν ἄλλος· ἐκπετάσας γοῦν\nτὸν πώγωνα καὶ τὰς ὀφρῦς ἀνατείνας καὶ βρενθυόμενός\nτι πρὸς αὐτὸν ἔρχεται, τιτανῶδες βλέπων,\nἀνασεσοβημένος τὴν ἐπὶ τῷ μετώπῳ κόμην,\nΑὐτοβορέας τις ἢ Τρίτων, οἵους ὁ Ζεῦξις ἔγραψεν.\nοὗτος ὁ τὸ σχῆμα εὐσταλὴς καὶ κόσμιος τὸ\nβάδισμα καὶ σωφρονικὸς τὴν ἀναβολὴν ἕωθεν\nμυρία ὅσα περὶ ἀρετῆς διεξιὼν καὶ τῶν ἡδονῇ\nχαιρόντων κατηγορῶν καὶ τὸ ὀλιγαρκὲς ἐπαινῶν,\nἐπειδὴ λουσάμενος ἀφίκοντο ἐπὶ τὸ δεῖπνον καὶ ὁ\n\n\nπαῖς μεγάλην τὴν κύλικα ὀρέξειεν αὐτῷ—τῷ\nζωροτέρῳ δὲ χαίρει μάλιστα—καθάπερ τὸ Λήθης\nὕδωρ ἐκπιὼν ἐναντιώτατα ἐπιδείκνυται τοῖς\nἑωθινοῖς ἐκείνοις λόγοις, προαρπάζων ὥσπερ\nἴκτινος τὰ ὄψα καὶ τὸν πλησίον παραγκαωνιζόμενος,\nκαρύκης τὸ γένειον ἀνάπλεως, κυνηδὸν\nἐμφορούμενος, ἐπικεκυφὼς καθάπερ ἐν ταῖς\nλοπάσι τὴν ἀρετὴν εὑρήσειν προσδοκῶν, ἀκριβῶς\nτὰ τρύβλια τῷ λιχανῷ ἀποσμήχων ὡς μηδὲ\n55 ὀλίγον τοῦ μυττωτοῦ καταλίποι, μεμψίμοιρος ἀεί,\nκἂν τὸν πλακοῦντα ὅλον ἢ τὸν σῦν μόνος τῶν\nἄλλων λάβῃ, ὅ τι περ λιχνείας καὶ ἀπληστίας\nὄφελος, μέθυσος καὶ πάροινος οὐκ ἄχρι ᾠδῆς καὶ\nὀρχηστύος μόνον, ἀλλὰ καὶ λοιδορίας καὶ ὀργῆς.\nπροσέτι καὶ λόγοι πολλοὶ ἐπὶ τῇ κύλικι, τότε δὴ\nκαὶ μάλιστα, περὶ σωφροσύνης καὶ κοσμιότητος·\nκαὶ ταῦτά φησιν ἤδη ὑπὸ τοῦ ἀκράτου πονήρως\nἔχαων καὶ ὑποτραυλίζαων γελοίως· εἶτα ἔμετος ἐπὶ\nτούτοις· καὶ τὸ τελευταῖον, ἀράμενοί τινες ἐκφέρουσιν\nαὐτὸν ἐκ τοῦ συμποσίου τῆς αὐλητρίδος\nἀμφοτέραις ἐπειλημμένον. πλὴν ἀλλὰ καὶ νήφων\nοὐδενὶ τῶν πραωτείων παραχωρήσειεν ἂν ψεύσματος\nἕνεκα ἢ θρασύτητος ἢ φιλαργυρίας· ἀλλὰ\nκαὶ κολάκαων ἐστὶ τὰ πρῶτα καὶ ἐπιορκεῖ προχειρότατα,\nκαὶ ἡ γοητεία προηγεῖται καὶ ἡ ἀναισχιντία\nπαρομαρτεῖ, καὶ ὅλως πάνσοφόν τι\nχρῆμα καὶ πανταχόθεν ἀκριβὲς καὶ ποικίλως\nἐντελές. οἰμώξεται τοιγαροῦν οὐκ εἰς μακρὰν\nχρηστὸς ὤν. τί τοῦτο; παπαί, χρόνιος ἡμῖν\nΘρασυκλῆς.\nΦΡΑΣΥΚΛΗΣ56 Οὐ κατὰ ταὐτά, ὦ Τίμων, τοῖς πολλοῖς τούτοις\nἀφῖγμαι, οἵπερ τὸν πλοῦτόν σου τεθηπότες\nἀργμρίου καὶ χρνσίου καὶ δείπνων πολυτελῶν\nἐλπίδι συνδεδραμήκασι, πολλὴν τὴν κολακείαν\nἐπιδειξόμενοι πρὸς ἄνδρα οἷον σὲ ἁπλοῖκὸν καὶ\nτῶν ὄντων κοινωνικόν· οἶσθα γὰρ ὡς μᾶζα μὲν\nἐμοὶ δεῖπνον ἱκανόν, ὄψον δὲ ἤδιστον θύμον ἢ\nκάρδαμον ἢ εἴ ποτε τρυφῴην, ὀλίγον τῶν ἀλῶν·\nποτὸν δὲ ἡ ἐννεάκρουνος· ὁ δὲ τρίβων οὗτος ἦς\nβούλει πορφυρίδος ἀμείνων. τὸ χρυσίον μὲν γὰρ\nοὐδὲν τιμιωτερον τῶν ἐν τοῖς αἰγιαλοῖς ψηφίδων\nμοι δοκεῖ. σοῦ δὲ αὐτοῦ χάριν ἐστάλην, ὡς μὴ\nδιαφθείρῃ σε τὸ κάκιστον τοῦτο καὶ ἐπιβουλότατον\nκτῆμα ὁ πλοῦτος, ὁ πολλοῖς πολλάκις αἴτιος\nἀνηκέστων συμφορῶν γεγενημένος· εἰ γάρ μοι\nπείθοιο, μάλιστα μὲν ὅλον ἐς τὴν θάλατταν ἐμβαλεῖς\nαὐτὸν οὐδὲν ἀναγκαῖον ἀνδρὶ ἀγαθῷ ὄντα\nκαὶ τὸν φιλοσοφίας πλοῦτον ὁρᾶν δυναμένῳ· μὴ\nμέντοι ἐς βάθος, ὦγαθέ, ἀλλʼ ὅσον ἐς βουβῶνας\nἐπεμβὰς ὀλίγον πρὸ τῆς κυματωγῆς, ἐμοῦ ὁρῶντος\nμόνου·\n57 εἰ δὲ μὴ τοῦτο βούλει, σὺ δὲ ἄλλον τρόπον\nἀμείνω κατὰ τάχος ἐκφόρησον αὐτὸν ἐκ τῆς\nοἰκίας μηδʼ ὀβολὸν αὐτῷ ἀνείς, διαδιδοὺς ἅπασι\nτοῖς δεομένοις, ᾦ μὲν πέντε δραχμάς, ᾧ δὲ μνᾶν,\nᾦ δὲ ἡμιτάλαντον· εἰ δέ τις φιλόσοφος εἴη, διμοιρίαν\nἢ τριμοιρίαν φέρεσθαι δίκαιος· ἐμοὶ δὲ—καίτοι\nοὐκ ἐμαυτοῦ χάριν αἰτῶ, ἀλλʼ ὅπως μεταδῶ\nτῶν ἑταίρων τοῖς δεομένοις—ἱκανὸν εἰ ταυτηνὶ τὴν\n\n\n\n\n\nπήραν ἐμπλήσας παράσχοις οὐδὲ ὅλους δύο μεδίμνους\nχωροῦσαν Αἰγινητικούς. ὀλιγαρκῆ δὲ καὶ\nμέτριον χρὴ εἶναι τὸν φιλοσοφοῦντα καὶ μηδὲν\nὑπὲρ τὴν πήραν φρονεῖν.\nΤΙΜΩΝἘπαινῶ ταῦτά σου, ὦ Θρασύκλεις· πρὸ δ᾿ οὖν\nτῆς πήρας, εἰ δοκεῖ, φέρε σοι τὴν κεφαλὴν\nἐμπλήσω κονδύλων ἐπιμετρήσας τῇ δικέλλῃ.\nΘΡΑΣΥΚΛΗΣὮ δημοκρατία καὶ νόμοι, παιόμεθα ὑπὸ τοῦ\nκαταράτου ἐν ἐλευθέρᾳ τῇ πόλει.\nΤΙΜΩΝΤί ἀγανακτεῖς, ὦγαθέ; μῶν παρακέκρουσμαί\nσε; καὶ μὴν ἐπεμβαλῶ χοίνικας ὑπὲρ τὸ μέτρον\nτέτταρας.\n58 ἀλλὰ τί τοῦτο; πολλοὶ συνέρχονται·\nΒλεψίας ἐκεῖνος καὶ Λάχης καὶ Γνίφων καὶ ὅλον\nτὸ σύνταγμα τῶν οἰμωξομένων. ὥστε τί οὐκ ἐπὶ\nτὴν πέρταν ταύτην ἀνελθὼν τὴν μὲν δίκελλαν\nὀλίγον ἀναπαύω πάλαι πεπονηκυῖαν, αὐτὸς δὲ ὅτι\nπλείστους λίθους συμφορήσας ἐπιχαλαζῶ πόρρωθεν\nαὐτούς;\nΒΛΕΨΙΑΣΜὴ βάλλε, ὦ Τίμων· ἄπιμεν γάρ.\nΤΙΜΩΝἈλλ᾿ οὐκ ἀναιμωτί γε ὑμεῖς οὐδὲ ἄνευ\nτραυμάτων.\n","locs":[{"loc":"urn:cts:greekLit:tlg0062.tlg022:1","start":0,"length":670},{"loc":"urn:cts:greekLit:tlg0062.tlg022:2","start":670,"length":643},{"loc":"urn:cts:greekLit:tlg0062.tlg022:3","start":1313,"length":677},{"loc":"urn:cts:greekLit:tlg0062.tlg022:4","start":1990,"length":698},{"loc":"urn:cts:greekLit:tlg0062.tlg022:5","start":2688,"length":853},{"loc":"urn:cts:greekLit:tlg0062.tlg022:6","start":3541,"length":610},{"loc":"urn:cts:greekLit:tlg0062.tlg022:7","start":4151,"length":668},{"loc":"urn:cts:greekLit:tlg0062.tlg022:8","start":4819,"length":845},{"loc":"urn:cts:greekLit:tlg0062.tlg022:9","start":5664,"length":869},{"loc":"urn:cts:greekLit:tlg0062.tlg022:10","start":6533,"length":865},{"loc":"urn:cts:greekLit:tlg0062.tlg022:11","start":7398,"length":437},{"loc":"urn:cts:greekLit:tlg0062.tlg022:12","start":7835,"length":579},{"loc":"urn:cts:greekLit:tlg0062.tlg022:13","start":8414,"length":932},{"loc":"urn:cts:greekLit:tlg0062.tlg022:14","start":9346,"length":848},{"loc":"urn:cts:greekLit:tlg0062.tlg022:15","start":10194,"length":553},{"loc":"urn:cts:greekLit:tlg0062.tlg022:16","start":10747,"length":585},{"loc":"urn:cts:greekLit:tlg0062.tlg022:17","start":11332,"length":677},{"loc":"urn:cts:greekLit:tlg0062.tlg022:18","start":12009,"length":729},{"loc":"urn:cts:greekLit:tlg0062.tlg022:19","start":12738,"length":374},{"loc":"urn:cts:greekLit:tlg0062.tlg022:20","start":13112,"length":826},{"loc":"urn:cts:greekLit:tlg0062.tlg022:21","start":13938,"length":637},{"loc":"urn:cts:greekLit:tlg0062.tlg022:22","start":14575,"length":644},{"loc":"urn:cts:greekLit:tlg0062.tlg022:23","start":15219,"length":700},{"loc":"urn:cts:greekLit:tlg0062.tlg022:24","start":15919,"length":592},{"loc":"urn:cts:greekLit:tlg0062.tlg022:25","start":16511,"length":642},{"loc":"urn:cts:greekLit:tlg0062.tlg022:26","start":17153,"length":572},{"loc":"urn:cts:greekLit:tlg0062.tlg022:27","start":17725,"length":648},{"loc":"urn:cts:greekLit:tlg0062.tlg022:28","start":18373,"length":797},{"loc":"urn:cts:greekLit:tlg0062.tlg022:29","start":19170,"length":500},{"loc":"urn:cts:greekLit:tlg0062.tlg022:30","start":19670,"length":460},{"loc":"urn:cts:greekLit:tlg0062.tlg022:31","start":20130,"length":439},{"loc":"urn:cts:greekLit:tlg0062.tlg022:32","start":20569,"length":610},{"loc":"urn:cts:greekLit:tlg0062.tlg022:33","start":21179,"length":390},{"loc":"urn:cts:greekLit:tlg0062.tlg022:34","start":21569,"length":709},{"loc":"urn:cts:greekLit:tlg0062.tlg022:35","start":22278,"length":560},{"loc":"urn:cts:greekLit:tlg0062.tlg022:36","start":22838,"length":765},{"loc":"urn:cts:greekLit:tlg0062.tlg022:37","start":23603,"length":672},{"loc":"urn:cts:greekLit:tlg0062.tlg022:38","start":24275,"length":845},{"loc":"urn:cts:greekLit:tlg0062.tlg022:39","start":25120,"length":450},{"loc":"urn:cts:greekLit:tlg0062.tlg022:40","start":25570,"length":474},{"loc":"urn:cts:greekLit:tlg0062.tlg022:41","start":26044,"length":625},{"loc":"urn:cts:greekLit:tlg0062.tlg022:42","start":26669,"length":685},{"loc":"urn:cts:greekLit:tlg0062.tlg022:43","start":27354,"length":686},{"loc":"urn:cts:greekLit:tlg0062.tlg022:44","start":28040,"length":510},{"loc":"urn:cts:greekLit:tlg0062.tlg022:45","start":28550,"length":782},{"loc":"urn:cts:greekLit:tlg0062.tlg022:46","start":29332,"length":787},{"loc":"urn:cts:greekLit:tlg0062.tlg022:47","start":30119,"length":375},{"loc":"urn:cts:greekLit:tlg0062.tlg022:48","start":30494,"length":882},{"loc":"urn:cts:greekLit:tlg0062.tlg022:49","start":31376,"length":377},{"loc":"urn:cts:greekLit:tlg0062.tlg022:50","start":31753,"length":708},{"loc":"urn:cts:greekLit:tlg0062.tlg022:51","start":32461,"length":772},{"loc":"urn:cts:greekLit:tlg0062.tlg022:52","start":33233,"length":561},{"loc":"urn:cts:greekLit:tlg0062.tlg022:53","start":33794,"length":531},{"loc":"urn:cts:greekLit:tlg0062.tlg022:54","start":34325,"length":877},{"loc":"urn:cts:greekLit:tlg0062.tlg022:55","start":35202,"length":912},{"loc":"urn:cts:greekLit:tlg0062.tlg022:56","start":36114,"length":919},{"loc":"urn:cts:greekLit:tlg0062.tlg022:57","start":37033,"length":847},{"loc":"urn:cts:greekLit:tlg0062.tlg022:58","start":37880,"length":365}]}
{"id":"urn:cts:greekLit:tlg0062.tlg022.perseus-grc2","text":"Τίμων ὦς Ζεῦ φίλιε καὶ ξένιε καὶ ἑταιρεῖε καὶ ἐφέστιε καὶ ἀστεροπητὰ καὶ ὅρκιε καὶ νεφεληγερέτα καὶ ἐρίγδουπε καὶ εἲ τί σε ἄλλο οἱ ἐμβρόντητοι ποιηταὶ καλοῦσι, — καὶ μάλιστα ὅταν ἀπορῶσι πρὸς τὰ μέτρα· τότε γὰρ αὐτοῖς πολυώνυμος γινόμενος ὑπερείδεις τὸ πῖπτον τοῦ μέτρου καὶ ἀναπληροῖς τὸ κεχηνὸς τοῦ ῥυθμοῦ — ποῦ σοι νῦν ἡ ἐρισμάραγος ἀστραπὴ καὶ ἡ βαρύβρομος βροντὴ καὶ ὁ αἰθαλόεις καὶ ἀργήεις καὶ σμερδαλέος κεραυνός; ἅπαντα γὰρ ταῦτα λῆρος ἤδη ἀναπέφηνε καὶ καπνὸς ἀτεχνῶς ποιητικὸς ἔξω τοῦ πατάγου τῶν ὀνομάτων. τὸ δὲ ἀοίδιμόν σοι καὶ ἑκηβόλον ὅπλον καὶ πρόχειρον οὐκ οἶδʼ ὅπως τελέως ἀπέσβη καὶ ψυχρόν ἐστι, μηδὲ ὀλίγον σπινθῆρα ὀργῆς κατὰ τῶν ἀδικούντων διαφυλάττον.\nΤίμωνθᾶττον γοῦν τῶν ἐπιορκεῖν τις ἐπιχειρούντων ἕωλον θρυαλλίδα φοβηθείη ἂν ἢ τὴν τοῦ πανδαμάτορος κεραυνοῦ φλόγα· οὕτω δαλόν τινα ἐπανατείνεσθαι δοκεῖς αὐτοῖς, ὡς πῦρ μὲν ἢ καπνὸν ἀπʼ αὐτοῦ μὴ δεδιέναι, μόνον δὲ τοῦτο οἴεσθαι ἀπολαύειν τοῦ τραύματος, ὅτι ἀναπλησθήσονται τῆς ἀσβόλου.\nὥστε ἤδη διὰ ταῦτά σοι καὶ ὁ Σαλμωνεὺς ἀντιβροντᾶν ἐτόλμα, οὐ πάνυ τι ἀπίθανος ὤν, πρὸς οὕτω ψυχρὸν τὴν ὀργὴν Δία θερμουργὸς ἀνὴρ μεγαλαυχούμενος. πῶς γὰρ οὐ;ὅπου γε καθάπερ ὑπὸ μανδραγόρᾳ καθεύδεις, ὃς οὔτε τῶν ἐπιορκούντων ἀκούεις οὔτε τοὺς ἀδικοῦντας ἐπισκοπεῖς, λημᾷς δὲ καὶ ἀμβλυώττεις πρὸς τὰ γινόμενα καὶ τὰ ὦτα ἐκκεκώφησαι καθάπερ οἱ παρηβηκότες.\nΤίμωνἐπεὶ νέος γε ἔτι καὶ ὀξύθυμος ὢν καὶ ἀκμαῖος τὴν ὀργὴν πολλὰ κατὰ τῶν ἀδίκων καὶ βιαίων ἐποίεις καὶ οὐδέποτε ἦγες τότε πρὸς αὐτοὺς ἐκεχειρίαν, ἀλλʼ ἀεὶ ἐνεργὸς πάντως ὁ κεραυνὸς ἦν καὶ ἡ αἰγὶς ἐπεσείετο καὶ ἡ βροντὴ ἐπαταγεῖτο καὶ ἡ ἀστραπὴ συνεχὲς ὥσπερ εἰς ἀκροβολισμὸν προηκοντίζετο· οἱ σεισμοὶ δὲ κοσκινηδὸν καὶ ἡ χιὼν σωρηδὸν καὶ ἡ χάλαζα πετρηδόν, ἵνα σοι φορτικῶς διαλέγωμαι, ὑετοί τε ῥαγδαῖοι καὶ βίαιοι, ποταμὸς ἑκάστη σταγών ὥστε τηλικαύτη ἐν ἀκαρεῖ χρόνου ναυαγία ἐπὶ τοῦ Δευκαλίωνος ἐγένετο, ὡς ὑποβρυχίων ἁπάντων καταδεδυκότων μόγις ἕν τι κιβώτιον περισωθῆναι προσοκεῖλαν τῷ Λυκωρεῖ ζώπυρόν τι τοῦ ἀνθρωπίνου σπέρματος διαφυλάττον εἰς ἐπιγονὴν κακίας μείζονος.\nΤίμωντοιγάρτοι ἀκόλουθα τῆς ῥᾳθυμίας τἀπίχειρα κομίζῃ παρʼ αὐτῶν, οὔτε θύοντος ἔτι σοί τινος οὔτε στεφανοῦντος, εἰ μή τις ἄρα πάρεργον Ὀλυμπίων, καὶ οὗτος οὐ πάνυ ἀναγκαῖα ποιεῖν δοκῶν, ἀλλʼ εἰς ἔθος τι ἀρχαῖον συντελῶν καὶ κατʼ ὀλίγον Κρόνον σε, ὦ θεῶν γενναιότατε, ἀποφαίνουσι, παρωσάμενοι τῆς τιμῆς. ἐῶ λέγειν, ποσάκις ἤδη σου τὸν νεὼν σεσυλήκασιν οἱ δὲ καὶ αὐτῷ σοὶ τὰς χεῖρας Ὀλυμπίασιν ἐπιβεβλήκασι, καὶ σὺ ὁ ὑψιβρεμέτης ὤκνησας ἢ ἀναστῆσαι τοὺς κύνας ἢ τοὺς γείτονας ἐπικαλέσασθαι, ὡς βοηδρομήσαντες αὐτοὺς συλλάβοιεν ἔτι συσκευαζομένους πρὸς τὴν φυγήν· ἀλλʼ ὁ γενναῖος καὶ Γιγαντολέτωρ καὶ Τιτανοκράτωρ ἐκάθησο τοὺς πλοκάμους περικειρόμενος ὑπʼ αὐτῶν, δεκάπηχυν κεραυνὸν ἔχων ἐν τῇ δεξιᾷ.\nταῦτα τοίνυν, ὦ θαυμάσιε, πηνίκα παύσεται οὕτως ἀμελῶς παρορώμενα; ἢ πότε κολάσεις τὴν τοσαύτην ἀδικίαν; πόσοι Φαέθοντες ἢ Δευκαλίωνες ἱκανοὶ πρὸς οὕτως ὑπέραντλον ὕβριν τοῦ βίου;\nΤίμωνἵνα γὰρ τὰ κοινὰ ἐάσας τἀμὰ εἴπω, τοσούτους Ἀθηναίων εἰς ὕψος ἄρας καὶ πλουσίους ἐκ πενεστάτων ἀποφήνας καὶ πᾶσι τοῖς δεομένοις ἐπικουρήσας, μᾶλλον δὲ ἀθρόον εἰς εὐεργεσίαν τῶν φίλων ἐκχέας τὸν πλοῦτον, ἐπειδὴ πένης διὰ ταῦτα ἐγενόμην, οὐκέτι οὐδὲ γνωρίζομαι πρὸς αὐτῶν οὐδὲ προσβλέπουσιν οἱ τέως ὑποπτήσσοντες καὶ προσκυνοῦντες κἀκ τοῦ ἐμοῦ νεύματος ἀπηρτημένοι, ἀλλʼ ἤν που καὶ ὁδῷ βαδίζων ἐντύχω τινὶ αὐτῶν, ὥσπερ τινὰ στήλην παλαιοῦ νεκροῦ ὑπτίαν ὑπὸ τοῦ χρόνου ἀνατετραμμένην παρέρχονται μηδὲ ἀναγνόντες. οἱ δὲ καὶ πόρρωθεν ἰδόντες ἑτέραν ἐκτρέπονται δυσάντητον καὶ ἀποτρόπαιον θέαμα ὄψεσθαι ὑπολαμβάνοντες τὸν οὐ πρὸ πολλοῦ σωτῆρα καὶ εὐεργέτην αὐτῶν γεγενημένον.\nΤίμων ὥστε ὑπὸ τῶν κακῶν ἐπὶ ταύτην τὴν ἐσχατιὰν τραπόμενος ἐναψάμενος διφθέραν ἐργάζομαι τὴν γῆν ὑπόμισθος ὀβολῶν τεττάρων, τῇ ἐρημίᾳ καὶ τῇ δικέλλῃ προσφιλοσοφῶν. ἐνταῦθα τοῦτο γοῦν μοι δοκῶ κερδανεῖν, μηκέτι ὄψεσθαι πολλοὺς παρὰ τὴν ἀξίαν εὖ πράττοντας· ἀνιαρότερον γὰρ τοῦτό γε.\nἤδη ποτὲ οὖν, ὦ Κρόνου καὶ Ῥέας υἱέ, τὸν βαθὺν τοῦτον ὕπνον ἀποσεισάμενος καὶ νήδυμον ὑπὲρ τὸν Ἐπιμενίδην γὰρ κεκοίμησαι — καὶ ἀναρριπίσας τὸν κεραυνὸν ἢ ἐκ τῆς Αἴτνης ἐναυσάμενος μεγάλην ποιήσας τὴν φλόγα ἐπιδείξαιό τινα χολὴν ἀνδρώδους καὶ νεανικοῦ Διός, εἰ μὴ ἀληθῆ ἐστι τὰ ὑπὸ Κρητῶν περὶ σοῦ καὶ τῆς ἐκεῖ ταφῆς μυθολογούμενα.\nΖεύς τίς οὗτός ἐστιν, ὦ Ἑρμῆ, ὁ κεκραγὼς ἐκ τῆς Ἀττικῆς παρὰ τὸν Ὑμηττὸν ἐν τῇ ὑπωρείᾳ πιναρὸς ὅλος καὶ αὐχμῶν καὶ ὑποδίφθερος; σκάπτει δὲ οἶμαι ἐπικεκυφῶς· λάλος ἅνθρωπος καὶ θρασύς. ἦ που φιλόσοφός ἐστιν οὐ γὰρ ἂν οὕτως ἀσεβεῖς τοὺς λόγους διεξῄει καθʼ ἡμῶν.\nἙρμῆς τί φῄς, ὦ πάτερ; ἀγνοεῖς Τίμωνα τὸν Ἐχεκρατίδου τὸν Κολλυτέα; οὗτός ἐστιν ὁ πολλάκις ἡμᾶς καθʼ ἱερῶν τελείων ἑστιάσας, ὁ νεόπλουτος, ὁ τὰς ὅλας ἑκατόμβας, παρʼ ᾧ λαμπρῶς ἑορτάζειν εἰώθαμεν τὰ Διάσια.\nΖεύς φεῦ τῆς ἀλλαγῆς· ὁ καλὸς ἐκεῖνος, ὁ πλούσιος, περὶ ὃν οἱ τοσοῦτοι φίλοι; τί παθὼν οὖν τοιοῦτός ἐστιν, αὐχμηρός, ἄθλιος,καὶ σκαπανεὺς καὶ μισθωτός, ὡς ἔοικεν, οὕτω βαρεῖαν καταφέρων τὴν δίκελλαν;\nἙρμῆς οὑτωσὶ μὲν εἰπεῖν, χρηστότης ἐπέτριψεν αὐτὸν καὶ φιλανθρωπία καὶ ὁ πρὸς τοὺς δεομένους ἅπαντας οἶκτος, ὡς δὲ ἀληθεῖ λόγῳ, ἄνοια καὶ εὐήθεια καὶ ἀκρισία περὶ τῶν φίλων, ὃς οὐ συνίει κόραξι καὶ λύκοις χαριζόμενος, ἀλλʼ ὑπὸ γυπῶν τοσούτων ὁ κακοδαίμων κειρόμενος τὸ ἧπαρ φίλους εἶναι αὐτοὺς καὶ ἑταίρους ᾤετο, ὑπʼ εὐνοίας τῆς πρὸς αὐτὸν χαίροντας τῇ βορᾷ· οἱ δὲ τὰ ὀστᾶ γυμνώσαντες ἀκριβῶς καὶ περιτραγόντες, εἰ δέ τις καὶ μυελὸς ἐνῆν, ἐκμυζήσαντες καὶ τοῦτον εὖ μάλα ἐπιμελῶς, ᾤχοντο αὖον αὐτὸν καὶ τὰς ῥίζας ὑποτετμημένον ἀπολιπόντες, οὐδὲ γνωρίζοντες ἔτι ἢ προσβλέποντες — πόθεν γάρ;- — ἢ ἐπικουροῦντες ἢ ἐπιδιδόντες ἐν τῷ μέρει. διὰ ταῦτα δικελλίτης καὶ διφθερίας, ὡς ὁρᾷς, ἀπολιπὼν ὑπʼ αἰσχύνης τὸ ἄστυ μισθοῦ γεωργεῖ μελαγχολῶν τοῖς κακοῖς, ὅτι οἱ πλουτοῦντες παρʼ αὐτοῦ μάλα ὑπεροπτικῶς παρέρχονται οὐδὲ τοὔνομα, εἰ Τίμων καλοῖτο, εἰδότες.\nΖεύς καὶ μὴν οὐ παροπτέος ἁνὴρ οὐδὲ ἀμελητέος· εἰκότως γὰρ ἠγανάκτει δυστυχῶν ἐπεὶ καὶ ὅμοια ποιήσομεν τοῖς καταράτοις κόλαξιν ἐκείνοις ἐπιλελησμένοι ἀνδρὸς τοσαῦτα μηρία ταύρων τε καὶ αἰγῶν πιότατα καύσαντος ἡμῖν ἐπὶ τῶν βωμῶν· ἔτι γοῦν ἐν ταῖς ῥισὶ τὴν κνῖσαν αὐτῶν ἔχω. πλὴν ὑπʼ ἀσχολίας τε καὶ θορύβου πολλοῦ τῶν ἐπιορκούντων καὶ βιαζομένων καὶ ἁρπαζόντων, ἔτι δὲ καὶ φόβου τοῦ παρὰ τῶν ἱεροσυλούντων — πολλοὶ γὰρ οὗτοι καὶ δυσφύλακτοι καὶ οὐδὲ ἐπʼ ὀλίγον καταμύσαι ἡμῖν ἐφιᾶσι — πολὺν ἤδη χρόνον οὐδὲ ἀπέβλεψα ἐς τὴν Ἀττικήν, καὶ μάλιστα ἐξ οὗ φιλοσοφία καὶ λόγων ἔριδες ἐπεπόλασαν αὐτοῖς· μαχομένων γὰρ πρὸς ἀλλήλους καὶ κεκραγότων οὐδὲ ἐπακούειν ἔστι τῶν εὐχῶν ὥστε ἢ ἐπιβυσάμενον χρὴ τὰ ὦτα καθῆσθαι ἢ ἐπιτριβῆναι πρὸς αὐτῶν, ἀρετήν τινα καὶ ἀσώματα καὶ λήρους μεγάλῃ τῇ φωνῇ συνειρόντων. διὰ ταῦτά τοι καὶ τοῦτον ἀμεληθῆναι συνέβη πρὸς ἡμῶν οὐ φαῦλον ὄντα.\nΖεύςὅμως δὲ τὸν Πλοῦτον, ὦ Ἑρμῆ, παραλαβὼν ἄπιθι παρʼ αὐτὸν κατὰ τάχος· ἀγέτω δὲ ὁ Πλοῦτος καὶ τὸν Θησαυρὸν μεθʼ αὑτοῦ καὶ μενέτωσαν ἄμφω παρὰ τῷ Τίμωνι μηδὲ ἀπαλλαττέσθωσαν οὕτω ῥᾳδίως,, κἂν ὅτι μάλιστα ὑπὸ χρηστότητος αὖθις ἐκδιώκῃ αὐτοὺς τῆς οἰκίας. περὶ δὲ τῶν κολάκων ἐκείνων καὶ τῆς ἀχαριστίας ἣν ἐπεδείξαντο πρὸς αὐτόν, καὶ αὖθις μὲν σκέψομαι καὶ δίκην δώσουσιν, ἐπειδὰν τὸν κεραυνὸν ἐπισκευάσω· κατεαγμέναι γὰρ αὐτοῦ καὶ ἀπεστομωμέναι εἰσὶ δύο ἀκτῖνες αἱ μέγισται, ὁπότε φιλοτιμότερον ἠκόντισα πρῴην ἐπὶ τὸν σοφιστὴν Ἀναξαγόραν, ὃς ἔπειθε τοὺς ὁμιλητὰς μηδὲ ὅλως εἶναί τινας ἡμᾶς τοὺς θεούς. ἀλλʼ ἐκείνου μὲν διήμαρτον, — ὑπερέσχε γὰρ αὐτοῦ τὴν χεῖρα Περικλῆς — ὁ δὲ κεραυνὸς εἰς τὸ Ἀνακεῖον παρασκήψας ἐκεῖνό τε κατέφλεξε καὶ αὐτὸς ὀλίγου δεῖν συνετρίβη περὶ τῇ πέτρᾳ. πλὴν ἱκανὴ ἐν τοσούτῳ καὶ αὕτη τιμωρία ἔσται αὐτοῖς, ὑπερπλουτοῦντα τὸν Τίμωνα ὁρῶσιν.\nἙρμῆς οἷον ἦν τὸ μέγα κεκραγέναι καὶ ὀχληρὸν εἶναι καὶ θρασύν. οὐ τοῖς δικαιολογοῦσι μόνοις, ἀλλὰ καί τοῖς εὐχομένοις τοῦτο χρήσιμον· ἰδοὺ γέ τοι αὐτίκα μάλα πλούσιος ἐκ πενεστάτου καταστήσεται ὁ Τίμων βοήσας καὶ παρρησιασάμενος ἐν τῇ εὐχῇ καὶ ἐπιστρέψας τὸν Δία· εἰ δὲ σιωπῇ ἔσκαπτεν ἐπικεκυθώς, ἔτι ἂν ἔσκαπτεν ἀμελούμενος.\nΠλοῦτος ἀλλʼ ἐγὼ οὐκ ἂν ἀπέλθοιμι, ὦ Ζεῦ, παρʼ αὐτόν.\nΖεύς διὰ τί, ὦ ἄριστε Πλοῦτε, καὶ ταῦτα ἐμοῦ κελεύσαντος;\nΠλοῦτος ὅτι νὴ Δία ὕβριζεν εἰς ἐμὲ καὶ ἐξεφόρει καὶ ἐς πολλὰ κατεμέριζε, καὶ ταῦτα πατρῷον αὐτῷ φίλον ὄντα, καὶ μονονουχὶ δικράνοις ἐξεώθει με τῆς οἰκίας καθάπερ οἱ τὸ πῦρ ἐκ τῶν χειρῶν ἀπορριπτοῦντες. αὖθις οὖν ἀπέλθω παρασίτοις καὶ κόλαξι καὶ ἑταίραις παραδοθησόμενος; ἐπʼ ἐκείνους, ὦ Ζεῦ, πέμπε με τοὺς ἡσθησομένους τῇ δωρεᾷ,τοὺς περιέψοντας, οἷς τίμιος ἐγὼ καὶ περιπόθητος· οὗτοι δὲ οἱ λάροι τῇ πενίᾳ συνέστωσαν, ἣν προτιμῶσιν ἡμῶν, καὶ διφθέραν παρʼ αὐτῆς λαβόντες καὶ δίκελλαν ἀγαπάτωσαν ἄθλιοι τέτταρας ὀβολοὺς ἀποφέροντες, οἱ δεκαταλάντους δωρεὰς ἀμελητὶ προϊέμενοι.\nΖεύς οὐδὲν ἔτι τοιοῦτον ὁ Τίμων ἐργάσεται περὶ σέ· πάνυ γὰρ αὐτὸν ἡ δίκελλα πεπαιδαγώγηκεν, εἰ μὴ παντάπασιν ἀνάλγητός ἐστι τὴν ὀσφῦν, ὡς χρῆν σὲ ἀντὶ τῆς πενίας προαιρεῖσθαι. σὺ μέντοι πάνυ μεμψίμοιρος εἶναί μοι δοκεῖς, ὃς νῦν μὲν τὸν Τίμωνα αἰτιᾷ, διότι σοι τὰς θύρας ἀναπετάσας ἠφίει περινοστεῖν ἐλευθέρως οὔτε ἀποκλείων οὔτε ζηλοτυπῶν ἄλλοτε δὲ τοὐναντίον ἠγανάκτεις κατὰ τῶν πλουσίων κατακεκλεῖσθαι λέγων πρὸς αὐτῶν ὑπὸ μοχλοῖς καὶ κλεισὶ καὶ σημείων ἐπιβολαῖς, ὡς μηδὲ παρακύψαι σοι ἐς τὸ φῶς δυνατὸν εἶναι. ταῦτα γοῦν ἀπωδύρου πρός με, ἀποπνίγεσθαι λέγων ἐν πολλῷ τῷ σκότῳ· καὶ διὰ τοῦτο ὠχρὸς ἡμῖν ἐφαίνου καὶ φροντίδος ἀνάπλεως, συνεσπακὼς τοὺς δακτύλους πρὸς τὸ ἔθος τῶν λογισμῶν καὶ ἀποδράσεσθαι ἀπειλῶν, εἰ καιροῦ λάβοιο, παρʼ αὐτῶν καὶ ὅλως τὸ πρᾶγμα ὑπέρδεινον ἐδόκει σοι, ἐν χαλκῷ ἢ σιδηρῷ τῷ θαλάμῳ καθάπερ τὴν Δανάην παρθενεύεσθαι ὑπʼ ἀκριβέσι καὶ παμπονήροις παιδαγωγοῖς ἀνατρεφόμενον, τῷ Τόκῳ καὶ τῷ Λογισμῷ.\nΖεύςἄτοπα γοῦν ποιεῖν ἔφασκες αὐτοὺς ἐρῶντας μὲν εἰς ὑπερβολήν, ἐξὸν δὲ ἀπολαύειν οὐ τολμῶντας, οὐδὲ ἐπʼ ἀδείας χρωμένους τῷ ἔρωτι κυρίους γε ὄντας, ἀλλὰ φυλάττειν ἐγρηγορότας, ἐς τὸ σημεῖον καὶ τὸν μοχλὸν ἀσκαρδαμυκτὶ βλέποντας, ἱκανὴν ἀπόλαυσιν οἰομένους οὐ τὸ αὐτοὺς ἀπολαύειν ἔχειν, ἀλλὰ τὸ μηδενὶ μεταδιδόναι τῆς ἀπολαύσεως, καθάπερ τὴν ἐν τῇ φάτνῃ κύνα μήτε αὐτὴν ἐσθίουσαν τῶν κριθῶν μήτε τῷ ἵππῳ πεινῶντι ἐπιτρέπουσαν. καὶ προσέτι γε καὶ κατεγέλας αὐτῶν φειδομένων καὶ φυλαττόντων καὶ τὸ καινότατον αὑτοὺς ζηλοτυπούντων, ἀγνοούντων δὲ ὡς κατάρατος οἰκέτης ἢ οἰκονόμος πεδότριψ ὑπεισιὼν λαθραίως ἐμπαροινήσει, τὸν κακοδαίμονα καὶ ἀνέραστον δεσπότην πρὸς ἀμαυρόν τι καὶ μικρόστομον λυχνίδιον καὶ διψαλέον θρυαλλίδιον ἐπαγρυπνεῖν ἐάσας τοῖς τόκοις. πῶς οὖν οὐκ ἄδικα ταῦτά σου, πάλαι μὲν ἐκεῖνα αἰτιᾶσθαι, νῦν δὲ τῷ Τίμωνι τὰ ἐναντία ἐπικαλεῖν;\nΠλοῦτος καὶ μὴν εἴ γε τἀληθὲς ἐξετάζοις, ἄμφω σοι εὔλογα δόξω ποιεῖν· τοῦ τε γὰρ Τίμωνος τὸ πάνυ τοῦτο ἀνειμένον ἀμελὲς καὶ οὐκ εὐνοϊκὸν ὡς πρὸς ἐμὲ εἰκότως ἂν δοκοίη· τούς τε αὖ κατάκλειστον ἐν θύραις καὶ σκότῳ φυλάττοντας, ὅπως αὐτοῖς παχύτερος γενοίμην καὶ πιμελὴς καὶ ὑπέρογκος ἐπιμελουμένους, οὔτε προσαπτομένους αὐτοὺς οὔτε ἐς τὸ φῶς προάγοντας, ὡς μηδὲ ὀφθείην πρός τινος, ἀνοήτους ἐνόμιζον εἶναι καὶ ὑβριστάς, οὐδὲν ἀδικοῦντά με ὑπὸ τοσούτοις δεσμοῖς κατασήποντας, οὐκ εἰδότας ὡς μετὰ μικρὸν ἀπίασιν ἄλλῳ τινὶ τῶν εὐδαιμόνων με καταλιπόντες.\nΠλοῦτοςοὔτʼ οὖν ἐκείνους οὔτε τοὺς πάνυ προχείρους εἰς ἐμὲ τούτους ἐπαινῶ, ἀλλὰ τούς, ὅπερ ἄριστόν ἐστι, μέτρον ἐπιθήσοντας τῷ πράγματι καὶ μήτε ἀφεξομένους τὸ παράπαν μήτε προησομένους τὸ ὅλον.\nσκόπει γάρ, ὦ Ζεῦ, πρὸς τοῦ Διός. εἴ τις νόμῳ γήμας γυναῖκα νέαν καὶ καλὴν ἔπειτα μήτε φυλάττοι μήτε ζηλοτυποῖ τὸ παράπαν, ἀφιεὶς καὶ βαδίζειν ἔνθα ἐθέλοι νύκτωρ καὶ μεθʼ ἡμέραν καὶ συνεῖναι τοῖς βουλομένοις, μᾶλλον δὲ αὐτὸς ἀπάγοι μοιχευθησομένην ἀνοίγων τὰς θύρας καὶ μαστροπεύων καὶ πάντας ἐπʼ αὐτὴν καλῶν, ἆρα ὁ τοιοῦτος ἐρᾶν δόξειεν ἄν; οὐ σύ γε, ὦ Ζεῦ, τοῦτο φαίης ἄν, ἐρασθεὶς πολλάκις.\nΠλοῦτοςεἰ δέ τις ἔμπαλιν ἐλευθέραν γυναῖκα εἰς τὴν οἰκίαν νόμῳ παραλαβὼν ἐπʼ ἀρότῳ παίδων γνησίων, ὁ δὲ μήτε αὐτὸς προσάπτοιτο ἀκμαίας καὶ καλῆς παρθένου μήτε ἄλλῳ προσβλέπειν ἐπιτρέποι, ἄγονον δὲ καὶ στεῖραν κατακλείσας παρθενεύοι, καὶ ταῦτα ἐρᾶν φάσκων καὶ δῆλος ὢν ἀπὸ τῆς χρόας καὶ τῆς σαρκὸς ἐκτετηκυίας καὶ τῶν ὀφθαλμῶν ὑποδεδυκότων, ἔσθʼ ὅπως ὁ τοιοῦτος οὐ παραπαίειν δόξειεν ἄν, δέον παιδοποιεῖσθαι καὶ ἀπολαύειν τοῦ γάμου, καταμαραίνων εὐπρόσωπον οὕτω καὶ ἐπέραστον κόρην καθάπερ ἱέρειαν τῇ Θεσμοφόρῳ τρέφων διὰ παντὸς τοῦ βίου; ταῦτα καὶ αὐτὸς ἀγανακτῶ, πρὸς ἐνίων μὲν ἀτίμως λακτιζόμενος καὶ λαφυσσόμενος καὶ ἐξαντλούμενος, ὑπʼ ἐνίων δὲ ὥσπερ στιγματίας δραπέτης πεπεδημένος.\nΖεύς τί οὖν ἀγανακτεῖς κατʼ αὐτῶν; διδόασι γὰρ ἄμφω καλὴν τὴν δίκην, οἱ μὲν ὥσπερ ὁ Τάνταλος ἄποτοι καὶ ἄγευστοι καὶ ξηροὶ τὸ στόμα, ἐπικεχηνότες μόνον τῷ χρυσίῳ, οἱ δὲ καθάπερ ὁ Φινεὺς ἀπὸ τῆς φάρυγγος τὴν τροφὴν ὑπὸ τῶν Ἁρπυιῶν ἀφαιρούμενοι. ἀλλʼ ἄπιθι ἤδη σωφρονεστέρῳ παρὰ πολὺ τῷ Τίμωνι ἐντευξόμενος.\nΠλοῦτος ἐκεῖνος γάρ ποτε παύσεται ὥσπερ ἐκ κοφίνου τετρυπημένου, πρὶν ὅλως εἰσρυῆναί με, κατὰ σπουδὴν ἐξαντλῶν, φθάσαι βουλόμενος τὴν ἐπιρροήν, μὴ ὑπέραντλος εἰσπεσὼν ἐπικλύσω αὐτόν; ὥστε ἐς τὸν τῶν Δαναΐδων πίθον ὑδροφορήσειν μοι δοκῶ καὶ μάτην ἐπαντλήσειν, τοῦ κύτους μὴ στέγοντος, ἀλλὰ πρὶν εἰσρυῆναι σχεδὸν ἐκχυθησομένου τοῦ ἐπιρρέοντος· οὕτως εὐρύτερον τὸ πρὸς τὴν ἔκχυσιν κεχηνὸς τοῦ πίθου καὶ ἀκώλυτος ἡ ἔξοδος.\nΖεύς οὐκοῦν εἰ μὴ ἐμφράξεται τὸ κεχηνὸς τοῦτο καὶ ἔσται ἅπαξ ἀναπεπταμένον, ἐκχυθέντος ἐν βραχεῖ σου ῥᾳδίως εὑρήσει τὴν διφθέραν αὖθις καὶ τὴν δίκελλαν ἐν τῇ τρυγὶ τοῦ πίθου. ἀλλʼ ἄπιτε ἤδη καὶ πλουτίζετε αὐτόν σὺ δὲ μέμνησο, ὦ Ἑρμῆ, ἐπανιὼν πρὸς ἡμᾶς ἄγειν τοὺς Κύκλωπας ἐκ τῆς Αἴτνης, ὅπως τὸν κεραυνὸν ἀκονήσαντες ἐπισκευάσωσιν· ὡς ἤδη γε τεθηγμένου αὐτοῦ δεησόμεθα.\nἙρμῆς προΐωμεν, ὦ Πλοῦτε. τί τοῦτο; ὑποσκάζεις; ἐλελήθεις με, ὦ γεννάδα, οὐ τυφλὸς μόνον ἀλλὰ καὶ χωλὸς ὤν\nΠλοῦτος οὐκ ἀεὶ τοῦτο, ὦ Ἑρμῆ, ἀλλʼ ὁπόταν μὲν ἀπίω παρά τινα πεμφθεὶς ὑπὸ τοῦ Διός, οὐκ οἶδʼ ὅπως βραδύς εἰμι καὶ χωλὸς ἀμφοτέροις, ὡς μόγις τελεῖν ἐπὶ τὸ τέρμα, προγηράσαντος ἐνίοτε τοῦ περιμένοντος, ὁπόταν δὲ ἀπαλλάττεσθαι δέῃ, πτηνὸν ὄψει, πολὺ τῶν ὀνείρων ὠκύτερον· ἅμα γοῦν ἔπεσεν ἡ ὕσπληγξ, κἀγὼ ἤδη ἀνακηρύττομαι νενικηκώς, ὑπερπηδήσας τὸ στάδιον οὐδὲ ἰδόντων ἐνίοτε τῶν θεατῶν.\nἙρμῆς οὐκ ἀληθῆ ταῦτα φῄς· ἐγὼ γέ τοι πολλοὺς ἂν εἰπεῖν ἔχοιμί σοι χθὲς μὲν οὐδὲ ὀβολὸν ὥστε πρίασθαι βρόχον ἐσχηκότας, ἄφνω δὲ τήμερον πλουσίους καὶ πολυτελεῖς ἐπὶ λευκοῦ ζεύγους ἐξελαύνοντας, οἷς οὐδὲ κἂν ὄνος ὑπῆρξε πώποτε. καὶ ὅμως πορφυροῖ καὶ χρυσόχειρες περιέρχονται οὐδʼ αὐτοὶ πιστεύοντες οἶμαι ὅτι μὴ ὄναρ πλουτοῦσιν.\nΠλοῦτος ἑτεροῖον τοῦτʼ ἐστίν, ὦ Ἑρμῆ, καὶ οὐχὶ τοῖς ἐμαυτοῦ ποσὶ βαδίζω τότε, οὐδὲ ὁ Ζεύς, ἀλλʼ ὁ Πλούτων ἀποστέλλει με παρʼ αὐτοὺς ἅτε πλουτοδότης καὶ μεγαλόδωρος καὶ αὐτὸς ὤν· δηλοῖ γοῦν καὶ τῷ ὀνόματι. ἐπειδὰν τοίνυν μετοικισθῆναι δέῃ με παρʼ ἑτέρου πρὸς ἕτερον, ἐς δέλτον ἐμβαλόντες με καὶ κατασημηνάμενοι ἐπιμελῶς φορηδὸν ἀράμενοι μετακομίζουσιν· καὶ ὁ μὲν νεκρὸς ἐν σκοτεινῷ που τῆς οἰκίας πρόκειται ὑπὲρ τὰ γόνατα παλαιᾷ τῇ ὀθόνῃ σκεπόμενος, περιμάχητος ταῖς γαλαῖς, ἐμὲ δὲ οἱ ἐπελπίσαντες ἐν τῇ ἀγορᾷ περιμένουσι κεχηνότες ὥσπερ τὴν χελιδόνα\nΠλοῦτοςπροσπετομένην τετριγότες οἱ νεοττοί. ἐπειδὰν δὲ τὸ σημεῖον ἀφαιρεθῇ καὶ τὸ λίνον ἐντμηθῇ καὶ ἡ δέλτος ἀνοιχθῇ καὶ ἀνακηρυχθῇ μου ὁ καινὸς δεσπότης ἤτοι συγγενής τις ἢ κόλαξ ἢ καταπύγων οἰκέτης ἐκ παιδικῶν τίμιος, ὑπεξυρημένος ἔτι τὴν γνάθον, ἀντὶ ποικίλων καὶ παντοδαπῶν ἡδονῶν ἃς ἤδη ἔξωρος ὢν ὑπηρέτησεν αὐτῷ μέγα τὸ μίσθωμα ὁ γενναῖος ἀπολαβών, ἐκεῖνος μέν, ὅστις ἂν ᾖ ποτε, ἁρπασάμενός με αὐτῇ δέλτῳ θεῖ φέρων ἀντὶ τοῦ τέως Πυρρίου ἢ Δρόμωνος ἢ Τιβείου Μεγακλῆς ἢ Μεγάβυζος ἢ Πρώταρχος μετονομασθείς, τοὺς μάτην κεχηνότας ἐκείνους ἐς ἀλλήλους ἀποβλέποντας καταλιπὼν ἀληθὲς ἄγοντας τὸ πένθος, οἷος αὐτοὺς ὁ θύννος ἐκ μυχοῦ τῆς σαγήνης διέφυγεν\nΠλοῦτοςοὐκ ὀλίγον τὸ δέλεαρ καταπιών. ὁ δὲ ἐμπεσὼν ἀθρόος εἰς ἐμὲ ἀπειρόκαλος καὶ παχύδερμος ἄνθρωπος, ἔτι τὴν πέδην πεφρικὼς καὶ εἰ παριὼν ἄλλως μαστίξειέ τις ὄρθιον ἐφιστὰς τὸ οὖς καὶ τὸν μυλῶνα ὥσπερ τὸ Ἀνάκτορον προσκυνῶν, οὐκέτι φορητός ἐστι τοῖς ἐντυγχάνουσιν, ἀλλὰ τούς τε ἐλευθέρους ὑβρίζει καὶ τοὺς ὁμοδούλους μαστιγοῖ ἀποπειρώμενος εἰ καὶ αὐτῷ τὰ τοιαῦτα ἔξεστιν, ἄχρι ἂν ἢ ἐς πορνίδιόν τι ἐμπεσὼν ἢ ἱπποτροφίας ἐπιθυμήσας ἢ κόλαξι παραδοὺς ἑαυτὸν ὀμνύουσιν, ἦ μὴν εὐμορφότερον μὲν Νιρέως εἶναι αὐτόν, εὐγενέστερον δὲ τοῦ Κέκροπος ἢ Κόδρου, συνετώτερον δὲ τοῦ Ὀδυσσέως, πλουσιώτερον δὲ συνάμα Κροίσων ἑκκαίδεκα, ἐν ἀκαρεῖ τοῦ χρόνου ἄθλιος ἐκχέῃ τὰ κατʼ ὀλίγον ἐκ πολλῶν ἐπιορκιῶν καὶ ἁρπαγῶν καὶ πανουργιῶν συνειλεγμένα.\nἙρμῆς αὐτά που σχεδὸν φῂς τὰ γινόμενα· ὁπόταν δʼ οὖν αὐτόπους βαδίζῃς, πῶς οὕτω τυφλὸς ὢν εὑρίσκεις τὴν ὁδόν; ἢ πῶς διαγινώσκεις ἐφʼ οὓς ἄν σε ὁ Ζεὺς ἀποστείλῃ κρίνας εἶναι τοῦ πλουτεῖν ἀξίους;\nΠλοῦτος οἴει γὰρ εὑρίσκειν με οἵτινές εἰσι; μὰ τὸν Δία οὐ πάνυ· οὐ γὰρ ἂν Ἀριστείδην καταλιπὼν Ἱππονίκῳ καὶ Καλλίᾳ προσῄειν καὶ πολλοῖς ἄλλοις Ἀθηναίων οὐδὲ ὀβολοῦ ἀξίοις.\nἙρμῆς πλὴν ἀλλὰ τί πράττεις καταπεμφθείς;\nΠλοῦτος ἄνω καὶ κάτω πλανῶμαι, περινοστῶν ἄχρι ἂν λάθω τινὶ ἐμπεσών ὁ δέ, ὅστις ἂν πρῶτός μοι περιτύχῃ, ἀπαγαγὼν παρʼ αὑτὸν ἔχει, σὲ τὸν Ἑρμῆν ἐπὶ τῷ παραλόγῳ τοῦ κέρδους προσκυνῶν.\nἙρμῆς οὐκοῦν ἐξηπάτηται ὁ Ζεὺς οἰόμενός σε κατὰ τὰ αὐτῷ δοκοῦντα πλουτίζειν ὅσους ἂν οἴηται τοῦ πλουτεῖν ἀξίους;\nΠλοῦτος καὶ μάλα δικαίως, ὦγαθέ, ὅς γε τυφλὸν ὄντα εἰδὼς ἔπεμπεν ἀναζητήσοντα δυσεύρετον οὕτω χρῆμα καὶ πρὸ πολλοῦ ἐκλελοιπὸς ἐκ τοῦ βίου, ὅπερ οὐδʼ ὁ Λυγκεὺς ἂν ἐξεύροι ῥᾳδίως, ἀμαυρὸν οὕτω καὶ μικρὸν ὄν. τοιγαροῦν ἅτε τῶν μὲν ἀγαθῶν ὀλίγων ὄντων, πονηρῶν δὲ πλείστων ἐν ταῖς πόλεσι τὸ πᾶν ἐπεχόντων, ῥᾷον ἐς τοὺς τοιούτους ἐμπίπτω περιιὼν καὶ σαγηνεύομαι πρὸς αὐτῶν.\nἙρμῆς εἶτα πῶς ἐπειδὰν καταλίπῃς αὐτοὺς ῥᾳδίως φεύγεις, οὐκ εἰδὼς τὴν ὁδόν;\nΠλοῦτος Ὀξυδερκὴς τότε πως καὶ ἀρτίπους γίνομαι πρὸς μόνον τὸν καιρὸν τῆς φυγῆς.\nἙρμῆς ἔτι δή μοι καὶ τοῦτο ἀπόκριναι, πῶς τυφλὸς ὤν — εἰρήσεται γάρ — καὶ προσέτι ὠχρὸς καὶ βαρὺς ἐκ τοῖν σκελοῖν τοσούτους ἐραστὰς ἔχεις, ὥστε πάντας ἀποβλέπειν εἰς σέ, καὶ τυχόντας μὲν εὐδαιμονεῖν οἴεσθαι, εἰ δὲ ἀποτύχοιεν οὐκ ἀνέχεσθαι ζῶντας; οἶδα γοῦν τινας οὐκ ὀλίγους αὐτῶν οὕτως σου δυσέρωτας ὄντας ὥστε καὶ ἐς βαθυκήτεα πόντον φέροντες ἔρριψαν αὑτοὺς καὶ πετρῶν κατʼ ἠλιβάτων, ὑπερορᾶσθαι νομίζοντες ὑπό σοῦ ὅτεπερ οὐδὲ τὴν ἀρχὴν ἑώρας αὐτούς. πλὴν ἀλλὰ καὶ σὺ ἂν εὖ οἶδα ὅτι ὁμολογήσειας, εἴ τι συνίης σαυτοῦ, κορυβαντιᾶν αὐτοὺς ἐρωμένῳ τοιούτῳ ἐπιμεμηνότας.\nΠλοῦτος οἴει γὰρ τοιοῦτον οἷός εἰμι ὁρᾶσθαι αὐτοῖς, χωλὸν ἢ τυφλὸν ἢ ὅσα ἄλλα μοι πρόσεστιν;\nἙρμῆς ἀλλὰ πῶς, ὦ Πλοῦτε, εἰ μὴ τυφλοὶ καὶ αὐτοι πάντες εἰσίν;\nΠλοῦτος οὐ τυφλοί, ὦ ἄριστε, ἀλλʼ ἡ ἄγνοια καὶ ἡ ἀπάτη, αἵπερ νῦν κατέχουσι τὰ πάντα, ἐπισκιάζουσιν αὐτούς· ἔτι δὲ καὶ αὐτός, ὡς μὴ παντάπασιν ἄμορφος εἴην, προσωπεῖόν τι ἐρασμιώτατον περιθέμενος, διάχρυσον καὶ λιθοκόλλητον, καὶ ποικίλα ἐνδὺς ἐντυγχάνω αὐτοῖς· οἱ δὲ αὐτοπρόσωπον οἰόμενοι ὁρᾶν τὸ κάλλος ἐρῶσι καὶ ἀπόλλυνται μὴ τυγχάνοντες. ὡς εἲ γέ τις αὐτοῖς ὅλον ἀπογυμνώσας ἐπέδειξέ με, δῆλον ὡς κατεγίνωσκον ἂν αὑτῶν ἀμβλυώττοντες τὰ τηλικαῦτα καὶ ἐρῶντες ἀνεράστων καὶ ἀμόρφων πραγμάτων.\nἙρμῆς τί οὖν ὅτι καὶ ἐν αὐτῷ ἤδη τῷ πλουτεῖν γενόμενοι καὶ τὸ προσωπεῖον αὐτοὶ περιθέμενοι ἔτι ἐξαπατῶνται, καὶ ἤν τις ἀφαιρῆται αὐτούς, θᾶττον ἂν τὴν κεφαλὴν ἢ τὸ προσωπεῖον πρόοιντο; οὐ γὰρ δὴ καὶ τότε ἀγνοεῖν εἰκὸς αὐτοὺς ὡς ἐπίχριστος ἡ εὐμορφία ἐστίν, ἔνδοθεν τὰ πάντα ὁρῶντας.\nΠλοῦτος οὐκ ὀλίγα, ὦ Ἑρμῆ, καὶ πρὸς τοῦτό μοι συναγωνίζεται.\nἙρμῆς τὰ ποῖα;\nΠλοῦτος ἐπειδάν τις ἐντυχὼν τὸ πρῶτον ἀναπετάσας τὴν θύραν εἰσδέχηταί με, συμπαρεισέρχεται μετʼ ἐμοῦ λαθὼν ὁ τῦφος καὶ ἡ ἄνοια καὶ ἡ μεγαλαυχία καὶ μαλακία καὶ ὕβρις καὶ ἀπάτη καὶ ἄλλʼ ἄττα μυρία· ὑπὸ δὴ τούτων ἁπάντων καταληφθεὶς τὴν ψυχὴν θαυμάζει τε τὰ οὐ θαυμαστὰ καὶ ὀρέγεται τῶν φευκτῶν κἀμὲ τὸν πάντων ἐκείνων πατέρα τῶν εἰσεληλυθότων κακῶν τέθηπε δορυφορούμενον ὑπʼ αὐτῶν, καὶ πάντα πρότερον πάθοι ἂν ἢ ἐμὲ προέσθαι ὑπομείνειεν ἄν.\nἙρμῆς ὡς δὲ λεῖος εἶ καὶ ὀλισθηρός, ὦ Πλοῦτε, καὶ δυσκάτοχος καὶ διαφευκτικός, οὐδεμίαν ἀντιλαβὴν παρεχόμενος βεβαίαν ἀλλʼ ὥσπερ αἱ ἐγχέλεις ἢ οἱ ὄφεις διὰ τῶν δακτύλων δραπετεύεις οὐκ οἶδα ὅπως· ἡ Πενία δʼ ἔμπαλιν ἰξώδης τε καὶ εὐλαβὴς καὶ μυρία τὰ ἄγκιστρα ἐκπεφυκότα ἐξ ἅπαντος τοῦ σώματος ἔχουσα, ὡς πλησιάσαντας εὐθὺς ἔχεσθαι καὶ μὴ ἔχειν ῥᾳδίως ἀπολυθῆναι. ἀλλὰ μεταξὺ φλυαροῦντας ἡμᾶς πρᾶγμα ἤδη οὐ μικρὸν διέλαθε.\nΠλοῦτος τὸ ποῖον;\nἙρμῆς ὅτι τὸν Θησαυρὸν οὐκ ἐπηγαγόμεθα, οὗπερ ἔδει μάλιστα.\nΠλοῦτος θάρρει τούτου γε ἕνεκα· ἐν τῇ γῇ αὐτὸν ἀεὶ καταλείπων ἀνέρχομαι πρὸς ὑμᾶς ἐπισκήψας ἔνδον μένειν ἐπικλεισάμενον τὴν θύραν, ἀνοίγειν δὲ μηδενί, ἢν μὴ ἐμοῦ ἀκούσῃ βοήσαντος.\nἙρμῆς οὐκοῦν ἐπιβαίνωμεν ἤδη τῆς Ἀττικῆς· καί μοι ἕπου ἐχόμενος τῆς χλαμύδος, ἄχρι ἂν πρὸς τὴν ἐσχατιὰν ἀφίκωμαι.\nΠλοῦτος εὖ ποιεῖς, ὦ Ἑρμῆ, χειραγωγῶν ἐπεὶ ἤν γε ἀπολίπῃς με, Ὑπερβόλῳ τάχα ἢ Κλέωνι ἐμπεσοῦμαι περινοστῶν. ἀλλὰ τίς ὁ ψόφος οὗτός ἐστιν καθάπερ σιδήρου πρὸς λίθον;\nἙρμῆς ὁ Τίμων οὑτοσὶ σκάπτει πλησίον ὀρεινὸν καὶ ὑπόλιθον γήδιον. παπαί, καὶ ἡ Πενία πάρεστι καὶ ὁ Πόνος ἐκεῖνος, ἡ Καρτερία τε καὶ ἡ Σοφία καὶ ἡ Ἀνδρεία καὶ ὁ τοιοῦτος ὄχλος τῶν ὑπὸ τῷ Λιμῷ ταττομένων ἁπάντων, πολὺ ἀμείνους τῶν σῶν δορυφόρων.\nΠλοῦτος τί οὖν οὐκ ἀπαλλαττόμεθα, ὦ Ἑρμῆ, τὴν ταχίστην; οὐ γὰρ ἄν τι ἡμεῖς δράσαιμεν ἀξιόλογον πρὸς ἄνδρα ὑπὸ τηλικούτου στρατοπέδου περιεσχημένον.\nἙρμῆς ἄλλως ἔδοξε τῷ Διί· μὴ ἀποδειλιῶμεν οὖν.\nΠενία ποῖ τοῦτον ἀπάγεις, ὦ Ἀργειφόντα, χειραγωγῶν;\nἙρμῆς ἐπὶ τουτονὶ τὸν Τίμωνα ἐπέμφθημεν ὑπὸ τοῦ Διός.\nΠενία νῦν ὁ Πλοῦτος ἐπὶ Τίμωνα, ὁπότε αὐτὸν ἐγὼ κακῶς ἔχοντα ὑπὸ τῆς Τρυφῆς παραλαβοῦσα, τουτοισὶ παραδοῦσα, τῇ Σοφίᾳ καὶ τῷ Πόνῳ, γενναῖον ἄνδρα καὶ πολλοῦ ἄξιον ἀπέδειξα; οὕτως ἄρα εὐκαταφρόνητος ὑμῖν ἡ Πενία δοκῶ καὶ, εὐαδίκητος, ὥσθʼ ὃ μόνον κτῆμα εἶχον ἀφαιρεῖσθαί με, ἀκριβῶς πρὸς ἀρετὴν ἐξειργασμένον, ἵνα αὖθις ὁ Πλοῦτος παραλαβὼν αὐτὸν Ὕβρει καὶ Τύφῳ ἐγχειρίσας ὅμοιον τῷ πάλαι μαλθακὸν καὶ ἀγεννῆ καὶ ἀνόητον ἀποφήνας ἀποδῷ πάλιν ἐμοὶ ῥάκος ἤδη γεγενημένον;\nἙρμῆς ἔδοξε ταῦτα, ὦ Πενία, τῷ Διί·\nΠενία ἀπέρχομαι· καὶ ὑμεῖς δέ, ὦ Πόνε καὶ Σοφία καὶ οἱ λοιποί, ἀκολουθεῖτέ μοι. οὗτος δὲ τάχα εἴσεται, οἵαν με οὖσαν ἀπολείψει, ἀγαθὴν συνεργὸν καὶ διδάσκαλον τῶν ἀρίστων, ᾗ συνὼν ὑγιεινὸς μὲν τὸ σῶμα, ἐρρωμένος δὲ τὴν γνώμην διετέλεσεν, ἀνδρὸς βίον ζῶν καὶ πρὸς αὑτὸν ἀποβλέπων, τὰ δὲ περιττὰ καὶ πολλὰ ταῦτα, ὥσπερ ἐστίν, ἀλλότρια ὑπολαμβάνων.\nἙρμῆς ἀπέρχονται· ἡμεῖς δὲ προσίωμεν αὐτῷ.\nΤίμων τίνες ἐστέ, ὦ κατάρατοι; ἢ τί βουλόμενοι δεῦρο ἥκετε ἄνδρα ἐργάτην καὶ μισθοφόρον ἐνοχλήσοντες; ἀλλʼ οὐ χαίροντες ἄπιτε μιαροὶ πάντες ὄντες· ἐγὼ γὰρ ὑμᾶς αὐτίκα μάλα βάλλων τοῖς βώλοις καὶ τοῖς λίθοις συντρίψω.\nἙρμῆς μηδαμῶς, ὦ Τίμων, μὴ βάλῃς· οὐ γὰρ ἀνθρώπους ὄντας βαλεῖς, ἀλλʼ ἐγὼ μὲν Ἑρμῆς εἰμι, οὑτοσὶ δὲ ὁ Πλοῦτος· ἔπεμψε δὲ ὁ Ζεὺς ἐπακούσας τῶν εὐχῶν, ὥστε ἀγαθῇ τύχῃ δέχου τὸν ὄλβον ἀποστὰς τῶν πόνων.\nΤίμων καὶ ὑμεῖς οἰμώξεσθε ἤδη καίτοι θεοὶ ὄντες, ὥς φατε· πάντας γὰρ ἅμα καὶ ἀνθρώπους καὶ θεοὺς μισῶ, τουτονὶ δὲ τὸν τυφλόν, ὅστις ἂν ᾖ, καὶ ἐπιτρίψειν μοι δοκῶ τῇ δικέλλῃ.\nΠλοῦτος ἀπίωμεν, ὦ Ἑρμῆ, πρὸς τοῦ Διός, μελαγχολᾶν γὰρ ὁ ἄνθρωπος οὐ μετρίως μοι δοκεῖ, μή τι κακὸν ἀπέλθω προσλαβών.\nἙρμῆς μηδὲν σκαιόν, ὦ Τίμων, ἀλλὰ τὸ πάνυ τοῦτο ἄγριον καὶ τραχὺ καταβαλὼν προτείνας τὼ χεῖρε λάμβανε τὴν ἀγαθὴν τύχην καὶ πλούτει πάλιν καὶ ἴσθι Ἀθηναίων τὰ πρῶτα καὶ ὑπερόρα τῶν ἀχαρίστων ἐκείνων μόνος αὐτὸς εὐδαιμονῶν.\nΤίμων οὐδὲν ὑμῶν δέομαι· μὴ ἐνοχλεῖτέ μοι· ἱκανὸς ἐμοὶ πλοῦτος ἡ δίκελλα, τὰ δʼ ἄλλα εὐδαιμονέστατός εἰμι μηδενός μοι πλησιάζοντος,\nἙρμῆς οὕτως, ὦ τάν, ἀπανθρώπως; τόνδε φέρω Διὶ μῦθον ἀπηνέα τε κρατερόν τε; καὶ μὴν εἰκὸς ἦν μισάνθρωπον μὲν εἶναί σε τοσαῦτα ὑπʼ αὐτῶν δεινὰ πεπονθότα, μισόθεον δὲ μηδαμῶς, οὕτως ἐπιμελουμένων σου τῶν θεῶν.\nΤίμων ἀλλὰ σοὶ μέν, Ἑρμῆ, καὶ τῷ Διὶ πλείστη χάρις τῆς ἐπιμελείας, τουτονὶ δὲ τὸν Πλοῦτον οὐκ ἂν λάβοιμι.\nἙρμῆς τί δή;\nΤίμων ὅτι καὶ πάλαι μυρίων μοι κακῶν αἴτιος οὗτος κατέστη κόλαξί τε παραδοὺς καὶ ἐπιβούλους ἐπαγαγὼν καὶ μῖσος ἐπεγείρας καὶ ἡδυπαθείᾳ διαφθείρας καὶ ἐπίφθονον ἀποφήνας, τέλος δὲ ἄφνω καταλιπὼν οὕτως ἀπίστως καὶ προδοτικῶς· ἡ βελτίστη δὲ Πενία πόνοις με τοῖς ἀνδρικωτάτοις καταγυμνάσασα καὶ μετʼ ἀληθείας καὶ παρρησίας προσομιλοῦσα τά τε ἀναγκαῖα κάμνοντι παρεῖχε καὶ τῶν πολλῶν ἐκείνων καταφρονεῖν ἐπαίδευεν, ἐξ αὐτοῦ ἐμοῦ τὰς ἐλπίδας ἀπαρτήσασά μοι τοῦ βίου καὶ δείξασα ὅστις ἦν ὁ πλοῦτος ὁ ἐμός, ὃν οὔτε κόλαξ θωπεύων οὔτε συκοφάντης φοβῶν, οὐ δῆμος παροξυνθείς, οὐκ ἐκκλησιαστὴς ψηφοφορήσας, οὐ τύραννος ἐπιβουλεύσας ἀφελέσθαι δύναιτʼ ἄν.\nΤίμων ἐρρωμένος τοιγαροῦν ὑπὸ τῶν πόνων τὸν ἀγρὸν τουτονὶ φιλοπόνως ἐπεργαζόμενος, οὐδὲν ὁρῶν τῶν ἐν ἄστει κακῶν, ἱκανὰ καὶ διαρκῆ ἔχω τὰ ἄλφιτα παρὰ τῆς δικέλλης. ὥστε παλίνδρομος ἄπιθι, ὦ Ἑρμῆ, τὸν Πλοῦτον ἐπανάγων τῷ Διί· ἐμοὶ δὲ τοῦτο ἱκανὸν ἦν, πάντας ἀνθρώπους ἡβηδὸν οἰμώζειν ποιῆσαι.\nἙρμῆς μηδαμῶς, ὦγαθέ οὐ γὰρ πάντες εἰσὶν ἐπιτήδειοι πρὸς οἰμωγήν. ἀλλʼ ἔα τὰ ὀργίλα ταῦτα καὶ μειρακιώδη καὶ τὸν Πλοῦτον παράλαβε. οὔτοι ἀπόβλητά ἐστι τὰ δῶρα τὰ παρὰ τοῦ Διός.\nΠλοῦτος βούλει, ὦ Τίμων, δικαιολογήσωμαι πρὸς σέ; ἢ χαλεπανεῖς μοι λέγοντι;\nΤίμων λέγε, μὴ μακρὰ μέντοι, μηδὲ μετὰ προοιμίων, ὥσπερ οἱ ἐπίτριπτοι ῥήτορες· ἀνέξομαι γάρ σε ὀλίγα λέγοντα διὰ τὸν Ἑρμῆν τουτονί.\nΠλοῦτος ἐχρῆν μὲν ἴσως καὶ μακρὰ εἰπεῖν πρὸς οὕτω πολλὰ ὑπὸ σοῦ κατηγορηθέντα· ὅμως δὲ ὅρα εἲ τί σε, ὡς φῄς, ἠδίκηκα, ὃς τῶν μὲν ἡδίστων ἁπάντων αἴτιός σοι κατέστην, τιμῆς καὶ προεδρίας καὶ στεφάνων καὶ τῆς ἄλλης τρυφῆς, περίβλεπτός τε καὶ ἀοίδιμος διʼ ἐμὲ ἦσθα καὶ περισπούδαστος· εἰ δέ τι χαλεπὸν ἐκ τῶν κολάκων πέπονθας, ἀναίτιος ἐγώ σοι· μᾶλλον δὲ αὐτὸς ἠδίκημαι τοῦτο ὑπὸ σοῦ, διότι με οὕτως ἀτίμως ὑπέβαλες ἀνδράσι καταράτοις ἐπαινοῦσι καὶ καταγοητεύουσι καὶ πάντα τρόπον ἐπιβουλεύουσί μοι· καὶ τό γε τελευταῖον ἔφησθα, ὡς προδέδωκά σε, τοὐναντίον δʼ ἂν αὐτὸς ἐγκαλέσαιμί σοι πάντα τρόπον ἀπελαθεὶς ὑπὸ σοῦ καὶ ἐπὶ κεφαλὴν ἐξωσθεὶς τῆς οἰκίας. τοιγαροῦν ἀντὶ μαλακῆς ʼχλανίδος ταύτην τὴν διφθέραν ἡ τιμιωτάτη σοι Πενία περιτέθεικεν. ὥστε μάρτυς ὁ Ἑρμῆς οὑτοσί, πῶς ἱκέτευον τὸν Δία μηκέθʼ ἥκειν παρὰ σὲ οὕτως δυσμενῶς μοι προσενηνεγμένον·\nἙρμῆς ἀλλὰ νῦν ὁρᾷς, ὦ Πλοῦτε, οἷος ἤδη γεγένηται; ὥστε θαρρῶν συνδιάτριβε αὐτῷ· καὶ σὺ μὲν σκάπτε ὡς ἔχεις· σὺ δὲ τὸν; θησαυρὸν ὑπάγαγε τῇ δικέλλῃ· ὑπακούσεται γὰρ ἐμβοήσαντί σοι.\nΤίμων πειστέον, ὦ Ἑρμῆ, καὶ αὖθις πλουτητέον. τι γὰρ ἂν καὶ πάθοι τις, ὁπότε οἱ θεοὶ βιάζοιντο; πλὴν ὅρα γε εἰς οἷά με πράγματα ἐμβάλλεις τὸν κακοδαίμονα, ὃς ἄχρι νῦν εὐδαιμονέστατα διάγων χρυσὸν ἄφνω τοσοῦτον λήψομαι οὐδὲν ἀδικήσας καὶ τοσαύτας φροντίδας ἀναδέξομαι.\nἙρμῆς ὑπόστηθι, ὦ Τίμων, διʼ ἐμέ, καὶ εἰ χαλεπὸν τοῦτο καὶ οὐκ οἰστόν ἐστιν, ὅπως οἱ κόλακες ἐκεῖνοι διαρραγῶσιν ὑπὸ τοῦ φθόνου· ἐγὼ δὲ ὑπὲρ τὴν Αἴτνην ἐς τὸν οὐρανὸν ἀναπτήσομαι.\nΠλοῦτος ὁ μὲν ἀπελήλυθεν, ὡς δοκεῖ· τεκμαίρομαι γὰρ τῇ εἰρεσίᾳ τῶν πτερῶν σὺ δὲ αὐτοῦ περίμενε· ἀναπέμψω γάρ σοι τὸν Θησαυρὸν ἀπελθών μᾶλλον δὲ παῖε. σέ φημι, Θησαυρὲ χρυσοῦ, ὑπάκουσον Τίμωνι τουτῳῒ καὶ παράσχες ἑαυτὸν ἀνελέσθαι. σκάπτε, ὦ Τίμων, βαθείας καταφέρων. ἐγὼ δὲ ὑμῖν ἀποστήσομαι.\nΤίμων ἄγε, ὦ δίκελλα, νῦν μοι ἐπίρρωσον σεαυτὴν καὶ μὴ κάμῃς ἐκ τοῦ βάθους τὸν Θησαυρὸν ἐς τοὐμφανὲς προκαλουμένη. ὦ Ζεῦ τεράστιε καὶ φίλοι Κορύβαντες καὶ Ἑρμῆ κερδῷε, πόθεν τοσοῦτον χρυσίον; ἦ που ὄναρ ταῦτά ἐστι; δέδια γοῦν μὴ ἄνθρακας εὕρω ἀνεγρόμενος· ἀλλὰ μὴν χρυσίον ἐστὶν ἐπίσημον, ὑπέρυθρον, βαρὺ καὶ τὴν πρόσοψιν ὑπερήδιστον. ὦ χρυσέ, δεξίωμα κάλλιστον βροτοῖς· αἰθόμενον γὰρ πῦρ ἅτε διαπρέπεις καὶ νύκτωρ καὶ μεθʼ ἡμέραν. ἐλθέ, ὦ φίλτατε καὶ ἐρασμιώτατε. νῦν πείθομαί γε καὶ Δία ποτὲ γενέσθαι χρυσὸν τίς γὰρ οὐκ ἂν παρθένος ἀναπεπταμένοις τοῖς κόλποις ὑπεδέξατο οὕτω καλὸν ἐραστὴν διὰ τοῦ τέγους καταρρέοντα;\nΤίμωνὦ Μίδα καὶ Κροῖσε καὶ τὰ ἐν Δελφοῖς ἀναθήματα, ὡς οὐδὲν ἄρα ἦτε ὡς πρὸς Τίμωνα καὶ τὸν Τίμωνος πλοῦτον, ᾧ γε οὐδὲ ὁ βασιλεὺς ὁ Περσῶν ἴσος.\nὮ δίκελλα καὶ φιλτάτη διφθέρα, ὑμᾶς μὲν τῷ Πανὶ τούτῳ ἀναθεῖναι καλὸν αὐτὸς δὲ ἤδη πᾶσαν πριάμενος τὴν ἐσχατιάν, πυργίον οἰκοδομησάμενος ὑπὲρ τοῦ θησαυροῦ μόνῳ ἐμοὶ ἱκανὸν ἐνδιαιτᾶσθαι, τὸν αὐτὸν καὶ τάφον ἀποθανὼν ἕξειν μοιδοκῶ.\nδεδόχθω δὲ ταῦτα καὶ νενομοθετήσθω πρὸς τὸν ἐπίλοιπον βίον, ἀμιξία πρὸς ἅπαντας καὶ ἀγνωσία καὶ ὑπεροψία· φίλος δὲ ἢ ξένος ἢ ἑταῖρος ἢ Ἐλέου βωμὸς ὕθλος πολύς· καὶ τὸ οἰκτεῖραι δακρύοντα ἢ ἐπικουρῆσαι δεομένῳ παρανομία καὶ κατάλυσις τῶν ἐθῶν μονήρης δὲ ἡ δίαιτα καθάπερ τοῖς λύκοις, καὶ φίλος εἷς Τίμων.\nΤίμωνοἱ δὲ ἄλλοι πάντες ἐχθροὶ καὶ ἐπίβουλοι· καὶ τὸ προσομιλῆσαί τινι αὐτῶν μίασμα· καὶ ἤν τινα ἴδω μόνον, ἀποφρὰς ἡ ἡμέρα· καὶ ὅλως ἀνδριάντων λιθίνων ἢ χαλκῶν μηδὲν ἡμῖν διαφερέτωσαν καὶ μήτε κήρυκα δεχώμεθα παρʼ αὐτῶν μήτε σπονδὰς σπενδώμεθα· ἡ ἐρημία δὲ ὅρος ἔστω πρὸς αὐτούς. φυλέται δὲ καὶ φράτορες καὶ δημόται καὶ ἡ πατρὶς αὐτὴ ψυχρὰ καὶ ἀνωφελῆ ὀνόματα καὶ ἀνοήτων ἀνδρῶν φιλοτιμήματα. πλουτείτω δὲ Τίμων μόνος καὶ ὑπεροράτω ἁπάντων καὶ τρυφάτω μόνος καθʼ ἑαυτὸν κολακείας καὶ ἐπαίνων φορτικῶν ἀπηλλαγμένος· καὶ θεοῖς θυέτω καὶ εὐωχείσθω μόνος, ἑαυτῷ γείτων καὶ ὅμορος, ἐκσείων τῶν ἄλλων. καὶ ἅπαξ ἑαυτὸν δεξιώσασθαι δεδόχθω, ἢν δέῃ ἀποθανεῖν, καὶ αὑτῷ στέφανον ἐπενεγκεῖν.\nΤίμωνκαὶ ὄνομα μὲν ἔστω ὁ Μισάνθρωπος. ἥδιστον, τοῦ τρόπου δὲ γνωρίσματα δυσκολία καὶ τραχύτης καὶ σκαιότης καὶ ὀργὴ καὶ ἀπανθρωπία·,ʼ εἰ δέ τινα ἴδοιμι ἐν πυρὶ διαφθειρόμενον καὶ κατασβεννύναι ἱκετεύοντα, πίττῃ καὶ ἐλαίῳ κατασβεννύναι· καὶ ἤν τινα; τοῦ χειμῶνος ὁ ποταμὸς παραφέρῃ, ὁ δὲ τὰς χεῖρας ὀρέγων ἀντιλαβέσθαι δέηται, ὠθεῖν καὶ τοῦτον ἐπὶ κεφαλὴν βαπτίζοντα, ὡς μηδὲ ἀνακύψαι δυνηθείη· οὕτω γὰρ ἂν τὴν ἴσην ἀπολάβοιεν. εἰσηγήσατο τὸν νόμον Τίμων Ἐχεκρατίδου Κολλυτεύς, ἐπεψήφισε τῇ ἐκκλησίᾳ Τίμων ὁ αὐτός.\nΕἶἑν, ταῦτα ἡμῖν δεδόχθω καὶ ἀνδρικῶς ἐμμένωμεν αὐτοῖς.\nΤίμωνπλὴν ἀλλὰ περὶ πολλοῦ ἂν ἐποιησάμην ἅπασι γνώριμά πως ταῦτα γενέσθαι, διότι ὑπερπλουτῶ· ἀγχόνη γὰρ ἂν τὸ πρᾶγμα γένοιτο αὐτοῖς. καίτοι τί τοῦτο; φεῦ τοῦ τάχους. πανταχόθεν συνθέουσιν κεκονιμένοι καὶ πνευστιῶντες, οὐκ οἶδα ὅθεν ὀσφραινόμενοι τοῦ χρυσίου. πότερον οὖν ἐπὶ τὸν πάγον τοῦτον ἀναβὰς ἀπελαύνω αὐτοὺς τοῖς λίθοις ἐξ ὑπερδεξίων ἀκροβολιζόμενος, ἢ τό γε τοσοῦτον παρανομήσομεν εἰσάπαξ αὐτοῖς ὁμιλήσαντες, ὡς πλέον ἀνιῷντο ὑπερορώμενοι; τοῦτο οἶμαι καὶ ἄμεινον. ὥστε δεχώμεθα ἤδη αὐτοὺς ὑποστάντες. φέρε ἴδω, τίς ὁ πρῶτος αὐτῶν οὗτός ἐστι; Γναθωνίδης ὁ κόλαξ, ὁ πρῴην ἔρανον αἰτήσαντί μοι ὀρέξας τὸν βρόχον, πίθους ὅλους παρʼ ἐμοὶ πολλάκις ἐμημεκώς. ἀλλʼ εὖ γε ἐποίησεν ἀφικόμενος· οἰμώξεται γὰρ πρὸ τῶν ἄλλων.\nΓναθνίδης οὐκ ἐγὼ ἔλεγον ὡς οὐκ ἀμελήσουσι Τίμωνος ἀγαθοῦ ἀνδρὸς οἱ θεοί; χαῖρε Τίμων εὐμορφότατε καὶ ἥδιστε καὶ συμποτικώτατε.\nΤίμων νὴ καὶ σύ γε, ὦ Γναθωνίδη, γυπῶν ἁπάντων βορώτατε καὶ ἀνθρώπων ἐπιτριπτότατε.\nΓναθωνίδης ἀεὶ φιλοσκώμμων σύ γε. ἀλλὰ ποῦ τὸ συμπόσιον; ὡς καινὸν τί σοι ᾆσμα τῶν νεοδιδάκτων διθυράμβων ἥκω κομίζων.\nΤίμων καὶ μὴν ἐλεγεῖά γε ᾄσῃ μάλα περιπαθῶς ὑπὸ ταύτῃ τῇ δικέλλῃ.\nΓναθωνίδης τί τοῦτο; παίεις, ὦ Τίμων; μαρτύρομαι· ὦ Ἡράκλεις, ἰοὺ ἰού, προκαλοῦμαί σε τραύματος εἰς Ἄρειον πάγον.\nΤίμων καὶ μὴν ἄν γε μικρὸν ἐπιβραδύνῃς, φόνου τάχα προκεκλήσομαι.\nΓναθωνίδης μηδαμῶς· ἀλλὰ σύ γε πάντως τὸ τραῦμα ἴασαι μικρὸν ἐπιπάσας τοῦ χρυσίου δεινῶς γὰρ ἴσχαιμόν ἐστι τὸ φάρμακον.\nΤίμων ἔτι γὰρ μένεις;\nΓναθωνίδης ἄπειμι· σὺ δὲ οὐ χαιρήσεις οὕτω σκαιὸς ἐκ χρηστοῦ γενόμενος,\nΤίμων τίς οὗτός ἐστιν ὁ προσιών, ὁ ἀναφαλαντίας; Φιλιάδης, κολάκων ἁπάντων ὁ βδελυρώτατος. οὗτος δὲ ἀγρὸν ὅλον παρʼ ἐμοῦ λαβὼν καὶ τῇ θυγατρὶ προῖκα δύο τάλαντα, μισθὸν τοῦ ἐπαίνου, ὁπότε ᾄσαντά με πάντων σιωπώντων μόνος ὑπερεπῄνεσεν ἐπομοσάμενος ᾠδικώτερον εἶναι τῶν κύκνων, ἐπειδὴ νοσοῦντα πρῴην εἶδέ με καὶ προσῆλθον ἐπικουρίας δεόμενος, πληγὰς ὁ γενναῖος προσενέτεινεν.\nΦιλιάδης ὢ τῆς ἀναισχυντίας. νῦν Τίμωνα γνωρίζετε; νῦν Γναθωνίδης φίλος καὶ συμπότης; τοιγαροῦν δίκαια πέπονθεν οὕτως ἀχάριστος ὤν. ἡμεῖς δὲ οἱ πάλαι συνήθεις καὶ συνέφηβοι καὶ δημόται ὅμως μετριάζομεν, ὡς μὴ ἐπιπηδᾶν δοκῶμεν. χαῖρε, ὦ δέσποτα, καὶ ὅπως τοὺς μιαροὺς τούτους κόλακας φυλάξῃ, τοὺς ἐπὶ τῆς τραπέζης μόνον, τὰ ἄλλα δὲ κοράκων οὐδὲν διαφέροντας. οὐκέτι πιστευτέα τῶν νῦν οὐδενί· πάντες ἀχάριστοι καὶ πονηροί. ἐγὼ δὲ τάλαντόν σοι κομίζων, ὡς ἔχοις πρὸς τὰ κατεπείγοντα χρῆσθαι, καθʼ ὁδὸν ἢδη πλησίον ἤκουσα, ὡς πλουτοίης ὑπερμεγέθη τινὰ πλοῦτον. ἥκω τοιγαροῦν ταῦτά σε νουθετήσων· καίτοι σύ γε οὕτω σοφὸς ὢν οὐδὲν ἴσως δεήσῃ τῶν παρʼ ἐμοῦ λόγων, ὃς καὶ τῷ Νέστορι τὸ δέον παραινέσειας ἄν.\nΤίμων ἔσται ταῦτα, ὦ Φιλιάδη. πλὴν ἀλλὰ πρόσιθι, ὡς καὶ σὲ φιλοφρονήσωμαι τῇ δικέλλῃ.\nΦιλιάδης ἄνθρωποι, κατέαγα τοῦ κρανίου ὑπὸ τοῦ ἀχαρίστου, διότι τὰ συμφέροντα ἐνουθέτουν αὐτόν.\nΤίμων ἰδοὺ τρίτος οὗτος ὁ ῥήτωρ Δημέας προσέρχεται ψήφισμα ἔχων ἐν τῇ δεξιᾷ καὶ συγγενὴς ἡμέτερος εἶναι λέγων. οὗτος ἑκκαίδεκα παρʼ ἐμοῦ τάλαντα μιᾶς ἡμέρας ἐκτίσας τῇ πόλει — καταδεδίκαστο γὰρ καὶ ἐδέδετο οὐκ ἀποδιδούς, κἀγὼ ἐλεήσας ἐλυσάμην αὐτὸν — ἐπειδὴ πρῴην ἔλαχε τῇ Ἐρεχθηΐδι φυλῇ διανέμειν τὸ θεωρικὸν κἀγὼ προσῆλθον αἰτῶν τὸ γινόμενον, οὐκ ἔφη γνωρίζειν πολίτην ὄντα με.\nΔημέαςχαῖρε, ὦ Τίμων, τὸ μέγα ὄφελος τοῦ γένους, τὸ ; ἔρεισμα τῶν Ἀθηνῶν,τὸ πρόβλημα τῆς Ἑλλάδος· καὶ μὴν πάλαι σε ὁ δῆμος συνειλεγμένος καὶ αἱ βουλαὶ ἀμφότεραι περιμένουσι. πρότερον δὲ ἄκουσον τὸ ψήφισμα, ὃ ὑπὲρ σοῦ γέγραφα·\nἐπειδὴ Τίμων Ἐχεκρατίδου Κολλυτεύς·, ἀνὴρ οὐ μόνον καλὸς κἀγαθός, ἀλλὰ καὶ σοφὸς ὡς οὐκ ἄλλος ἐν τῇ Ἑλλάδι, παρὰ πάντα χρόνον διατελεῖ τὰ ἄριστα πράττων τῇ πόλει, νενίκηκε δὲ πὺξ καὶ πάλην καὶ δρόμον ἐν Ὀλυμπίᾳ μιᾶς ἡμέρας καὶ τελείῳ ἅρματι καὶ συνωρίδι πωλικῇ —\nΤίμων ἀλλʼ οὐδὲ ἐθεώρησα ἐγὼ πώποτε εἰς Ὀλυμπίαν.\nΔημέας τί οὖν; θεωρήσεις ὕστερον τὰ τοιαῦτα δὲ πολλὰ προσκεῖσθαι ἄμεινον. καὶ ἠρίστευσε δὲ ὑπὲρ τῆς; πόλεως πέρυσι πρὸς Ἀχαρναῖς καὶ κατέκοψε Πελοποννησίων δύο μόρας —\nΤίμων πῶς; διὰ γὰρ τὸ μὴ ἔχειν ὅπλα οὐδὲ προὐγράφην· ἐν τῷ καταλόγῳ.\nΔημέας μέτρια τὰ περὶ σαυτοῦ λέγεις, ἡμεῖς δὲ ἀχάριστοι ἂν εἴημεν ἀμνημονοῦντες. ἔτι δὲ καὶ ψηφίσματα γράφων καὶ συμβουλεύων καὶ στρατηγῶν οὐ μικρὰ ὠφέλησε τὴν πόλιν ἐπὶ τούτοις ἅπασι δεδόχθω τῇ βουλῇ καὶ τῷ δήμῳ καὶ τῇ Ἡλιαίᾳ καὶ ταῖς φυλαῖς καὶ τοῖς δήμοις ἰδίᾳ καὶ κοινῇ πᾶσι χρυσοῦν ἀναστῆσαι τὸν Τίμωνα παρὰ τὴν Ἀθηνᾶν ἐν τῇ ἀκροπόλει κεραυνὸν ἐν τῇ δεξιᾷ ἔχοντα καὶ ἀκτῖνας ἐπὶ τῇ κεφαλῇ καὶ στεφανῶσαι αὐτὸν χρυσοῖς στεφάνοις ἑπτὰ καὶ ἀνακηρυχθῆναι τοὺς στεφάνους τήμερον Διονυσίοις τραγῳδοῖς καινοῖς — ἀχθῆναι γὰρ διʼ αὐτὸν δεῖ τήμερον τὰ Διονύσια. εἶπε τὴν γνώμην Δημέας ὁ ῥήτωρ, συγγενὴς αὐτοῦ ἀγχιστεὺς καὶ μαθητὴς ὤν· καὶ γὰρ ῥήτωρ ἄριστος ὁ Τίμων καὶ τὰ ἄλλα πάντα ὁπόσα ἂν ἐθέλῃ.\nΔημέαςτουτὶ μὲν οὖν σοι τὸ ψήφισμα. ἐγὼ δὲ καὶ τὸν υἱὸν ἐβουλόμην ἀγαγεῖν παρὰ σέ, ὃν ἐπὶ τῷ σῷ ὀνόματι Τίμωνα ὠνόμακα.\nΤίμων πῶς, ὦ Δημέα, ὃς οὐδὲ γεγάμηκας, ὅσα γε καὶ ἡμᾶς εἰδέναι;\nΔημέας ἀλλὰ γαμῶ, ἢν διδῷ θεός, ἐς νέωτα καὶ παιδοποιήσομαι καὶ τὸ γεννηθησόμενον — ἄρρεν γὰρ ἔσται — Τίμωνα ἤδη καλῶ.\nΤίμων οὐκ οἶδα εἰ γαμησείεις ἔτι, ὦ οὗτος, τηλικαύτην παρʼ ἐμοῦ πληγὴν λαμβάνων.\nΔημέας οἴμοι· τί τοῦτο; τυραννίδι Τίμων ἐπιχειρεῖς καὶ τύπτεις τοὺς ἐλευθέρους οὐ καθαρῶς ἐλεύθερος οὐδʼ αὐτὸς ὤν; ἀλλὰ δώσεις ἐν τάχει τὴν δίκην τὰ τε ἄλλα καὶ ὅτι τὴν ἀκρόπολιν ἐνέπρησας.\nΤίμων ἀλλʼ οὐκ ἐμπέρησται , ὦ μιαρέ, ἡ ἀκρόπολις· ὥστε δῆλος εἶ συκοφαντῶν.\nΔημέας ἀλλὰ καὶ πλουτεῖς τὸν ὀπισθόδομον διορύξας\nΤίμων οὐ διώρυκται οὐδὲ οὗτος,. ὥστε ἀπίθανά σου καὶ ταῦτα.\nΔημέας διορυχθήσεται μὲν ὕστερον· ἤδη δὲ σὺ πάντα τὰ ἐν αὐτῷ ἔχεις.\nΤίμων οὐκοῦν καὶ ἄλλην λάμβανε.\nΔημέας οἴμοι τὸ μετάφρενον.\nΤίμων μὴ κέκραχθι· κατοίσω γάρ σοι καὶ τρίτην ἐπεὶ καὶ γελοῖα πάμπαν ἂν πάθοιμι δύο μὲν Λακεδαιμονίων μόρας κατακόψας ἄνοπλος, ἓν δὲ μιαρὸν ἀνθρώπιον μὴ ἐπιτρίψας· μάτην γὰρ ἂν εἴην καὶ νενικηκὼς Ὀλύμπια πὺξ καὶ πάλην.\nΤίμων ἀλλὰ τί τοῦτο; οὐ Θρασυκλῆς ὁ φιλόσοφος οὗτός ἐστιν; οὐ μὲν οὖν ἄλλος· ἐκπετάσας γοῦν τὸν πώγωνα καὶ τὰς ὀφρῦς ἀνατείνας καὶ βρενθυόμενός τι πρὸς αὑτὸν ἔρχεται, τιτανῶδες βλέπων, ἀνασεσοβημένος τὴν ἐπὶ τῷ μετώπῳ κόμην, Αὐτοβορέας τις ἢ Τρίτων, οἵους ὁ Ζεῦξις ἔγραψεν. οὗτος ὁ τὸ σχῆμα εὐσταλὴς καὶ κόσμιος τὸ βάδισμα καὶ σωφρονικὸς τὴν ἀναβολὴν ἕωθεν μυρία ὅσα περὶ ἀρετῆς διεξιὼν καὶ τῶν ἡδονῇ χαιρόντων κατηγορῶν καὶ τὸ ὀλιγαρκὲς ἐπαινῶν, ἐπειδὴ λουσάμενος ἀφίκοιτο ἐπὶ τὸ δεῖπνον καὶ ὁ παῖς μεγάλην τὴν κύλικα ὀρέξειεν αὐτῷ — τῷ ζωροτέρῳ δὲ χαίρει μάλιστα — καθάπερ τὸ Λήθης ὕδωρ ἐκπιὼν ἐναντιώτατα ἐπιδείκνυται τοῖς ἑωθινοῖς ἐκείνοις λόγοις, προαρπάζων ὥσπερ ἴκτινος τὰ ὄψα καὶ τὸν πλησίον παραγκωνιζόμενος, καρύκης τὸ γένειον ἀνάπλεως, κυνηδὸν ἐμφορούμενος, ἐπικεκυφὼς καθάπερ ἐν ταῖς λοπάσι τὴν ἀρετὴν εὑρήσειν προσδοκῶν, ἀκριβῶς τὰ τρύβλια τῷ λιχανῷ ἀποσμήχων ὡς μηδὲ ὀλίγον τοῦ μυττωτοῦ καταλίποι,\nΤίμωνμεμψίμοιρος ἀεί, κἂν τὸν πλακοῦντα ὅλον ἢ τὸν σῦν μόνος τῶν ἄλλων λάβῃ,ὅ τι περ λιχνείας καὶ ἀπληστίας ὄφελος, μέθυσος καὶ πάροινος οὐκ ἄχρι ᾠδῆς καὶ ὀρχηστύος μόνον, ἀλλὰ καὶ λοιδορίας καὶ ὀργῆς. προσέτι καὶ λόγοι πολλοὶ ἐπὶ τῇ κύλικι, τότε δὴ καὶ μάλιστα, περὶ σωφροσύνης καὶ κοσμιότητος· καὶ ταῦτά φησιν ἤδη ὑπὸ τοῦ ἀκράτου πονηρῶς ἔχων καὶ ὑποτραυλίζων γελοίως· εἶτα ἔμετος ἐπὶ τούτοις· καὶ τὸ τελευταῖον, ἀράμενοί τινες ἐκφέρουσιν αὐτὸν ἐκ τοῦ συμποσίου τῆς αὐλητρίδος ἀμφοτέραις ἐπειλημμένον. πλὴν ἀλλὰ καὶ νήφων οὐδενὶ τῶν πρωτείων παραχωρήσειεν ἂν ψεύσματος ἕνεκα ἢ θρασύτητος ἢ φιλαργυρίας· ἀλλὰ καὶ κολάκων ἐστὶ τὰ πρῶτα καὶ ἐπιορκεῖ προχειρότατα, καὶ ἡ γοητεία προηγεῖται καὶ ἡ ἀναισχυντία παρομαρτεῖ, καὶ ὅλως πάνσοφόν τι χρῆμα καὶ πανταχόθεν ἀκριβὲς καὶ ποικίλως ἐντελές. οἰμώξεται τοιγαροῦν οὐκ εἰς μακρὰν χρηστὸς ὤν. τί τοῦτο; παπαί, χρόνιος ἡμῖν Θρασυκλῆς.\nΘρασυκλῆς οὐ κατὰ ταὐτά, ὦ Τίμων, τοῖς πολλοῖς τούτοις ἀφῖγμαι, οἵπερ τὸν πλοῦτόν σου τεθηπότες ἀργυρίου καὶ χρυσίου καὶ δείπνων πολυτελῶν ἐλπίδι συνδεδραμήκασι, πολλὴν τὴν κολακείαν ἐπιδειξόμενοι πρὸς ἄνδρα οἷον σὲ ἁπλοϊκὸν καὶ τῶν ὄντων κοινωνικὸν οἶσθα γὰρ ὡς μᾶζα μὲν ἐμοὶ δεῖπνον ἱκανόν, ὄψον δὲ ἥδιστον θύμον ἢ κάρδαμον ἢ εἴ ποτε τρυφῴην, ὀλίγον τῶν ἁλῶν ποτὸν δὲ ἡ ἐννεάκρουνος· ὁ δὲ τρίβων οὗτος ἧς βούλει πορφυρίδος ἀμείνων. τὸ χρυσίον μὲν γὰρ οὐδὲν τιμιώτερον τῶν ἐν τοῖς αἰγιαλοῖς ψηφίδων μοι δοκεῖ. σοῦ δὲ αὐτοῦ χάριν ἐστάλην, ὡς μὴ διαφθείρῃ σε τὸ κάκιστον τοῦτο καὶ ἐπιβουλότατον κτῆμα ὁ πλοῦτος, ὁ πολλοῖς πολλάκις αἴτιος ἀνηκέστων συμφορῶν γεγενημένος· εἰ γάρ μοι πείθοιο, μάλιστα μὲν ὅλον ἐς τὴν θάλατταν ἐμβαλεῖς αὐτὸν οὐδὲν ἀναγκαῖον ἀνδρὶ ἀγαθῷ ὄντα καὶ τὸν φιλοσοφίας πλοῦτον ὁρᾶν δυναμένῳ· μὴ μέντοι ἐς βάθος, ὦγαθέ, ἀλλʼ ὅσον ἐς βουβῶνας ἐπεμβὰς ὀλίγον πρὸ τῆς κυματωγῆς, ἐμοῦ ὁρῶντος μόνου·\nΘρασυκλῆςεἰ δὲ μὴ τοῦτο βούλει, σὺ δὲ ἄλλον τρόπον ἀμείνω κατὰ τάχος ἐκφόρησον αὐτὸν ἐκ τῆς οἰκίας μηδʼ ὀβολὸν αὑτῷ ἀνείς, διαδιδοὺς ἅπασι τοῖς δεομένοις, ᾧ μὲν πέντε δραχμάς, ᾧ δὲ μνᾶν, ᾧ δὲ ἡμιτάλαντον εἰ δέ τις φιλόσοφος εἴη, διμοιρίαν ἢ τριμοιρίαν φέρεσθαι δίκαιος· ἐμοὶ δὲ — καίτοι οὐκ ἐμαυτοῦ χάριν αἰτῶ, ἀλλʼ ὅπως μεταδῶ τῶν ἑταίρων τοῖς δεομένοις — ἱκανὸν εἰ ταυτηνὶ τὴν πήραν ἐμπλήσας παράσχοις οὐδὲ ὅλους δύο μεδίμνους χωροῦσαν Αἰγινητικούς. ὀλιγαρκῆ δὲ καὶ μέτριον χρὴ εἶναι τὸν φιλοσοφοῦντα καὶ μηδὲν ὑπὲρ τὴν πήραν φρονεῖν.\nΤίμων ἐπαινῶ ταῦτά σου, ὦ Θρασύκλεις· πρὸ δʼ οὖν τῆς πήρας, εἰ δοκεῖ, φέρε σοι τὴν κεφαλὴν ἐμπλήσω κονδύλων ἐπιμετρήσας τῇ δικέλλῃ.\nΘρασυκλῆς ὦ δημοκρατία καὶ νόμοι, παιόμεθα ὑπὸ τοῦ καταράτου ἐν ἐλευθέρᾳ τῇ πόλει.\nΤίμων τί ἀγανακτεῖς, ὦγαθέ; μῶν παρακέκρουσμαί σε; καὶ μὴν ἐπεμβαλῶ χοίνικας ὑπὲρ τὸ μέτρον τέτταρας.\nΤίμωνἀλλὰ τί τοῦτο; πολλοὶ συνέρχονται· Βλεψίας ἐκεῖνος καὶ Λάχης καὶ Γνίφων καὶ ὅλον ˘ τὸ σύνταγμα τῶν οἰμωξομένων. ὥστε τί οὐκ ἐπὶ τὴν πέτραν ταύτην ἀνελθὼν τὴν μὲν δίκελλαν ὀλίγον ἀναπαύω πάλαι πεπονηκυῖαν, αὐτὸς δὲ ὅτι πλείστους λίθους συμφορήσας ἐπιχαλαζῶ πόρρωθεν αὐτούς;\nΒλεψίας μὴ βάλλε, ὦ Τίμων ἄπιμεν γάρ.\nΤίμων ἀλλʼ οὐκ ἀναιμωτί γε ὑμεῖς οὐδὲ ἄνευ τραυμάτων.\n","locs":[{"loc":"urn:cts:greekLit:tlg0062.tlg022:1","start":0,"length":674},{"loc":"urn:cts:greekLit:tlg0062.tlg022:2","start":674,"length":641},{"loc":"urn:cts:greekLit:tlg0062.tlg022:3","start":1315,"length":679},{"loc":"urn:cts:greekLit:tlg0062.tlg022:4","start":1994,"length":877},{"loc":"urn:cts:greekLit:tlg0062.tlg022:5","start":2871,"length":675},{"loc":"urn:cts:greekLit:tlg0062.tlg022:6","start":3546,"length":614},{"loc":"urn:cts:greekLit:tlg0062.tlg022:7","start":4160,"length":667},{"loc":"urn:cts:greekLit:tlg0062.tlg022:8","start":4827,"length":850},{"loc":"urn:cts:greekLit:tlg0062.tlg022:9","start":5677,"length":866},{"loc":"urn:cts:greekLit:tlg0062.tlg022:10","start":6543,"length":865},{"loc":"urn:cts:greekLit:tlg0062.tlg022:11","start":7408,"length":438},{"loc":"urn:cts:greekLit:tlg0062.tlg022:12","start":7846,"length":575},{"loc":"urn:cts:greekLit:tlg0062.tlg022:13","start":8421,"length":928},{"loc":"urn:cts:greekLit:tlg0062.tlg022:14","start":9349,"length":850},{"loc":"urn:cts:greekLit:tlg0062.tlg022:15","start":10199,"length":550},{"loc":"urn:cts:greekLit:tlg0062.tlg022:16","start":10749,"length":589},{"loc":"urn:cts:greekLit:tlg0062.tlg022:17","start":11338,"length":687},{"loc":"urn:cts:greekLit:tlg0062.tlg022:18","start":12025,"length":725},{"loc":"urn:cts:greekLit:tlg0062.tlg022:19","start":12750,"length":370},{"loc":"urn:cts:greekLit:tlg0062.tlg022:20","start":13120,"length":821},{"loc":"urn:cts:greekLit:tlg0062.tlg022:21","start":13941,"length":550},{"loc":"urn:cts:greekLit:tlg0062.tlg022:22","start":14491,"length":654},{"loc":"urn:cts:greekLit:tlg0062.tlg022:23","start":15145,"length":732},{"loc":"urn:cts:greekLit:tlg0062.tlg022:24","start":15877,"length":590},{"loc":"urn:cts:greekLit:tlg0062.tlg022:25","start":16467,"length":639},{"loc":"urn:cts:greekLit:tlg0062.tlg022:26","start":17106,"length":569},{"loc":"urn:cts:greekLit:tlg0062.tlg022:27","start":17675,"length":650},{"loc":"urn:cts:greekLit:tlg0062.tlg022:28","start":18325,"length":799},{"loc":"urn:cts:greekLit:tlg0062.tlg022:29","start":19124,"length":500},{"loc":"urn:cts:greekLit:tlg0062.tlg022:30","start":19624,"length":459},{"loc":"urn:cts:greekLit:tlg0062.tlg022:31","start":20083,"length":439},{"loc":"urn:cts:greekLit:tlg0062.tlg022:32","start":20522,"length":610},{"loc":"urn:cts:greekLit:tlg0062.tlg022:33","start":21132,"length":389},{"loc":"urn:cts:greekLit:tlg0062.tlg022:34","start":21521,"length":709},{"loc":"urn:cts:greekLit:tlg0062.tlg022:35","start":22230,"length":562},{"loc":"urn:cts:greekLit:tlg0062.tlg022:36","start":22792,"length":762},{"loc":"urn:cts:greekLit:tlg0062.tlg022:37","start":23554,"length":677},{"loc":"urn:cts:greekLit:tlg0062.tlg022:38","start":24231,"length":845},{"loc":"urn:cts:greekLit:tlg0062.tlg022:39","start":25076,"length":449},{"loc":"urn:cts:greekLit:tlg0062.tlg022:40","start":25525,"length":471},{"loc":"urn:cts:greekLit:tlg0062.tlg022:41","start":25996,"length":619},{"loc":"urn:cts:greekLit:tlg0062.tlg022:42","start":26615,"length":679},{"loc":"urn:cts:greekLit:tlg0062.tlg022:43","start":27294,"length":683},{"loc":"urn:cts:greekLit:tlg0062.tlg022:44","start":27977,"length":571},{"loc":"urn:cts:greekLit:tlg0062.tlg022:45","start":28548,"length":722},{"loc":"urn:cts:greekLit:tlg0062.tlg022:46","start":29270,"length":791},{"loc":"urn:cts:greekLit:tlg0062.tlg022:47","start":30061,"length":374},{"loc":"urn:cts:greekLit:tlg0062.tlg022:48","start":30435,"length":882},{"loc":"urn:cts:greekLit:tlg0062.tlg022:49","start":31317,"length":380},{"loc":"urn:cts:greekLit:tlg0062.tlg022:50","start":31697,"length":707},{"loc":"urn:cts:greekLit:tlg0062.tlg022:51","start":32404,"length":763},{"loc":"urn:cts:greekLit:tlg0062.tlg022:52","start":33167,"length":574},{"loc":"urn:cts:greekLit:tlg0062.tlg022:53","start":33741,"length":533},{"loc":"urn:cts:greekLit:tlg0062.tlg022:54","start":34274,"length":912},{"loc":"urn:cts:greekLit:tlg0062.tlg022:55","start":35186,"length":878},{"loc":"urn:cts:greekLit:tlg0062.tlg022:56","start":36064,"length":915},{"loc":"urn:cts:greekLit:tlg0062.tlg022:57","start":36979,"length":854},{"loc":"urn:cts:greekLit:tlg0062.tlg022:58","start":37833,"length":370}]}
{"id":"urn:cts:greekLit:tlg0062.tlg023.1st1K-grc1","text":"ΕΡΜΗΣ1 Τί γελᾷς, ὦ Χάρων; ἢ τὶ τὸ πορθμεῖον ἀπολιπὼν\nδεῦρο ἀνελήλυθας εἰς τὴν ἡμετέραν οὐ πάνυ\nεἰωθὼς ἐπιχωριάζειν τοῖς ἄνω πράγμασιν;\nΧΑΡΩΝἘπεθύμησα, ὦ Ἑρμῆ, ἰδεῖν ὁποῖά ἐστι τὰ ἐν\nτῷ βίῳ καὶ πράττουσιν οἱ ἄνθρωποι ἐν αὐτῷ ἢ\nτίνων στερούμενοι πάντες οἰμώζουσι κατιόντες\nπαῤ ἡμᾶς· οὐδεὶς γὰρ αὐτῶν ἀδακρυτὶ διέπλευσεν.\nαἰτησάμενος οὖν παρὰ τοῦ Ἅιδου καὶ αὐτὸς\nὥσπερ ὁ Θετταλὸς ἐκεῖνος νεανίσκος μίαν ἡμέραν\nλιπόνεως γενέσθαι ἀνελήλυθα ἐς τὸ φῶς, καί μοι\nδοκῶ εἰς δέον ἐντετυχηκέναι σοι· ξεναγήσεις γὰρ\nεὖ οἶδʼ ὅτι με συμπερινοστῶν καὶ δείξεις ἕκαστα\nὡς ἂν εἰδὼς ἅπαντα.\nΕΡΜΗΣΟὐ σχολή μοι, ὦ πορθμεῦ· ἀπέρχομαι γάρ τι\nδιακονησόμενος τῷ ἄνω Διὶ τῶν ἀνθρωπικῶν· ὁ δὲ\nὀξύθυμός τέ ἐστι καὶ δέδια μὴ βραδύναντά με\nὅλον ὑμέτερον ἐάσῃ εἶναι παραδοὺς τῷ ζόφῳ, ἢ\nὅπερ τὸν Ἥφαιστον πρῴην ἐποίησε, ῥίψῃ κἀμὲ\nτεταγὼν τοῦ ποδὸς ἀπὸ τοῦ θεσπεσίου βηλοῦ, ὡς\n\n\n\nὑποσκάζων γέλωτα παρέχοιμε καὶ αὐτὸς\nοἰνοχοῶν.\nΧΑΡΩΝΠεριόψει οὖν με ἄλλως πλανώμενον ὑπὲρ γῆς,\nκαὶ ταῦτα ἑταῖρος καὶ σύμπλους καὶ συνδιάκτορος\nὤν; καὶ μὴν καλῶς εἶχεν, ὦ Μαίας παῖ,\nἐκείνων γοῦν σε μεμνῆσθαι, ὅτι μηδεπώποτέ σε ἢ\nἀντλεῖν ἐκέλευσα ἢ πρόσκωπον εἶναι· ἀλλὰ σύ\nμὲν ῥέγκεις ἐπὶ τοῦ καταστρώματος ἐκταθεὶς ὤμους\nοὕτω καρτεροὺς ἔχων, ἢ εἴ τινα λάλον νεκρὸν\nεὕροις, ἐκείνῳ παῤ ὅλον τὸν πλοῦν διαλέγῃ· ἐγὼ\nδὲ πρεσβύτης ὢν τὴν δικωπίαν ἐρέττω μόνος.\nἀλλὰ πρὸς τοῦ πατρός, ὦ φίλτατον Ἑρμάδιον, μὴ\nκαταλίπῃς με, περιήγησαι δὲ τὰ ἐν τῷ βίῳ\nἅπαντα, ὥς τι καὶ ἰδὼν ἐπανέλθοιμι· ὡς ἤν με σὺ\nἀφῇς, οὐδὲν τῶν τυφλῶν διοίσω· καθάπερ γὰρ\nἐκεῖνοι σφάλλονται καὶ διολισθάνουσιν ἐν τῷ\nσκότῳ, οὕτω δὴ κἀγώ σοι ἔμπαλιν ἀμβλυώττω\nπρὸς τὸ φῶς. ἀλλὰ δός, ὦ Κυλλήνιε, ἐς ἀεὶ\nμεμνησομένῳ τὴν χάριν.\nΕΡΜΗΣ2 Τοῦτο τὸ πρᾶγμα πληγῶν αἴτιον καταστήσεταί\nμοι· ὁρῶ γοῦν ἤδη τὸν μισθὸν τῆς περιηγήσεως\nοὐκ ἀκόνδυλον παντάπασιν ἡμῖν ἐσόμενον. ὑπουργητέον\nδὲ ὅμως· τί γὰρ ἂν καὶ πάθοι τις, ὁπότε\nφίλος τις ὢν βιάζοιτο;\nΠάντα μὲν οὖν σε ἰδεῖν καθʼ ἕκαστον ἀκριβῶς\nἀμήχανόν ἐστιν, ὦ πορθμεῦ· πολλῶν γὰρ ἂν ἐτῶν\nἡ διατριβὴ γένοιτο. εἶτα ἐμὲ μὲν κηρύττεσθαι\nδεήσει καθάπερ ἀποδράντα ὑπὸ τοῦ Διός, σὲ δὲ\n\n\n\n\nκαὶ αὐτὸν κωλύσει ἐνεργεῖν τὰ τοῦ Θανάτου ἔργα\nκαὶ τὴν Πλούτωνος ἀρχὴν ζημιοῦρ μὴ νεκραγωγοῦντα\nπολλοῦ τοῦ χρόνου· κᾆτα ὁ τελοώνης Αἰακὸς\nἀγανακτήσει μηδʼ ὀβολὸν ἐμπολῶν. ὡς δὲ τὰ κεφάλαια\nτῶν γιγνομένων ἴδοις, τοῦτο ἤδη σκεπτέον.\nΧΑΡΩΝΑὐτός, ὦ Ἑρμῆ. ἐπινόει τὸ βέλτιστον· ἐγὼ δὲ\nοὐδὲν οἴδα τῶν ὑπὲρ γῆς ξένος ὤν.\nΕΡΜΗΣΤὸ μὲν ὅλον, ὦ Χαρων, ὑψηλοῦ τινος ἡμῖν δεῖ\nχωρίου, ὡς ἀπʼ ἐκείνου πάντα κατίδοις· σοὶ δὲ εἰ\nμὲν ἐς τὸν οὐρανὸν ἀνελθεῖν δυνατὸν ἦν, οὐκ ἂν\nἐκάμνομεν· ἐκ περιωπῆς γὰρ ἂν ἀκριβῶς ἅπαντα\nκαθεώρας. ἐπεὶ δὲ οὐ θέμις εἰδώλοις ὰεὶ συνόντα\nἐπιβατεύειν τῶν βεσιλείων τοῦ Διός, ὥρα ἡμῖν\nὑψηλόν τι ὄρος περισκοπεῖν.\nΧΑΡΩΝ3 Οἶσθα, ὦ Ἑρμῆ, ἅπερ εἴωθα λέγειν ἐγὼ πρὸς\nὑμᾶς, ἐπειδὰν πλέωμεν; ὁπόταν γὰρ τὸ πνεῦμα\nκαταιγίσαν πλαγίᾳ τῇ ὀθόνῃ ἐμπέσῃ καὶ τὸ κῦμα\nὑψηλὸν ἀρθῇ, τότε ὑμεῖς μὲν ὑπʼ ἀγνοίας κελεύετε\nτὴν ὀθόνην στεῖλαι ἢ ἐνδοῦναι ἀλίγον τοῦ ποδὸς ἢ\nσυνεκδραμεῖν τῷ πνεύματι, ἐγὼ δὲ τὴν ἡτυχίαν\nἄγειν παρακελεύομαι ὑμῖν· αὐτὸς γὰρ εἰδέναι τὸ\nβέλτιον. κατὰ ταὐτὰ δὴ καὶ σὺ πρᾶττε ὁπόσα\nκαλῶς ἔχειν νομίζεις κυβερνήτης νῦν γε ὥν· ἐγὼ\nδέ, ὥσπερ ἐπιβάταις νόμος, σιωπῇ καθεδοῦμαι\nπάντα πειθόμενος κελεύοντί σοι.\nΕΡΜΗΣὈρθῶς λέγεις· αὐτὸς γὰρ εἴσομαι τί ποιητέον\n\n\nκαὶ ἐξευρήσω τὴν ἱκανὴν σκοπήν. ἆῤ οὖν ὁ Καύκασος\nἐπιτήδειος ἢ ὁ Παρνασσὸς ἡ ὑψηλότερος\nἀμφοῖν ὁ Ὄλυμπος ἐκεινοσί; καίτοι οὐ φαῦλον ὂ\nἀνεμνήσθην ἐς τὸν Ὄλυμπον ἀπιδών· συγκαμεῖν\nδέ τι καὶ ὑπουργῆσαι καὶ σὲ δεῖ.\nΧΑΡΩΝΠρόσταττε· ὑπουργήσω γὰρ ὅσα δυνατά.\nΧΑΡΩΝὍμηρος ὁ ποιητής φησι τοὺς Ἀλωέως υἱέας, δύο\nκαὶ αὐτοὺς ὄντας, ἔτι παῖδας ἐθελῆσαί ποτε τὴν\nὌσσαν ἐκ βάθρων ἀνασπάσαντας ἐπιθεῖναι τῷ\nὈλύμπῳ, εἶτα τὸ Πήλιον ἐπʼ αὐτῇ, ἱκανὴν ταύτην\nκλίμακα ἕξειν οἰομένους καὶ πρόσβασιν ἐπὶ\nτὸν οὐρανόν. ἐκείνω μὲν οὖν τὰ μειρακίω, ἀτασθάλοω\nγὰρ ἤστην, δίκας ἐτισάτην· νὼ δὲ—οὐ γὰρ\nἐπὶ κακῷ τῶν θεῶν ταῦτα βουλεύομεν—τί οὐχὶ\nοἰκοδομοῦμεν καὶ αὐτοὶ κατὰ τὰ αὐτὰ ἐπικυλινδοῦντες\nἐπάλληλα τὰ ὄρη, ὡς ἔχοιμεν ἀφʼ ὑψηλοτέρου\nἀκριβεστέραν τὴν σκοπήν;\nΧΑΡΩΝ4 Καὶ δυνησόμεθα, ὦ Ἑρμῆ, δύʼ ὄντες ἀναθέσθαι\nἀράμενοι τὸ Πόλιον ἢ τὴν Ὄσσαν;\nΕΡΜΗΣΔιὰ τί δʼ οὐκ ἄν, ὦ Χάρων; ἢ ἀξιοῖς ἡμᾶς ἀγεννεστέρους\nεἶναι τοῖν βρεφυλλίοιν ἐκείνοιν, καὶ\nταῦτα θεοὺς ὑπάρχοντας;\nΧΑΡΩΝΟὔκ, ἀλλὰ τὸ πρᾶγμα δοκεῖ μοι ἀπίθανόν τινα\nτὴν μεγαλουργίαν ἔχειν.\nΕΡΜΗΣΕἰκότως· ἰδιώτης γὰρ εἶ, ὦ Χάρων, καὶ ἤκιστα\nποιητικός· ὁ δὲ γεννάδας Ὅμηρος ἀπὸ δυοῖν στίχοιν\nαὐτίκα ἡμῖν ἀμβατὸν ἐποίησε τὸν οὐρανόν,\nοὕτω ῥᾳδίως συνθεὶς τὰ ὄρη. καὶ θαυμάζω εἴ σοι\nταῦτα τεράστια εἶναι δοκεῖ τὸν Ἄτλαντα δηλαδὴ\nεἰδότι, ὃς τὸν πόλον αὐτὸν εἰς ὢν φέρει ἀνέχων\nἡμᾶς ἅπαντας. ἀκούεις δέ γε ἴσαως καὶ τοῦ ἀδελφοῦ\nτοῦ ἐμοῦ πέρι τοῦ Ἡρακλέους, ὡς διαδέξαιτό\nπστε αὐτὸς ἐκεῖμος τὸν Ἄτλαντα, καὶ ἀναπαύσειε\nπρὸς ὀλίγον τοῦ ἄχθους ὑποθεὶς ἑαυτὸν τῷ\nφορτίῳ.\nΧΑΡΩΝἈκούω καὶ ταῦτα· εἰ δὲ ἀληθῇ ἔστιν, σὺ ἄν, ὦ\nἙρμῆ, καὶ οἱ ποιηταὶ εἰδείητε.\nΕΡΜΗΣἈληθέστατα, ὦ Χάρων. ἢ τίνος γὰρ ἕνεκα\nσοφοὶ ἄνδρες ἐψεύδοντο ἄν; ὥστε ἀναμοχλεύωμεν\nτὴν Ὄσσαν πρῶτον, ὥσπερ ἡμῖν ὑφηγεῖται τὸ\nἔπος καὶ ὁ ἀρχιτέκτων Ὅμηρος,\nαὐτὰρ ἐπʼ ὌσσῃΠήλιον εἰνοσίφυλλον.\nὁρᾷς ὅπως ῥᾳδίως ἅμα καὶ ποιητικῶς ἐξειργασάμεθα;\nφέῤ οὖν ἀναβὰς ἴδω, εἰ καὶ ταῦτα ἱκανὰ\nἢ ἐποικοδομεῖν ἔτι δεήσει.\n5 παπαῖ, κάτω ἔτι ἐσμὲν\nἐν ὑπωρείᾳ τοῦ οὐρανοῦ· ἀπὸ γὲν γὰρ τῶν ἑῴων\nμόγις Ἰωνία καὶ Λυδία φαίνεται, ἀπὸ δὲ τῆς ἑσπέρας\nοὐ πλέον Ἰταλίας καὶ Σικελίας, ἀπὸ δὲ τῶν\nἀρκτῴων τὰ ἐπὶ τάδε τοῦ Ἴστρου μόνον, κἀκεῖθεν\nἡ Κρήτη οὐ πάνυ σαφῶς. μετακινητέα ἡμῖν, ὦ\n\n\n\nπορθμεῦ, καὶ ἡ Οἴτη, ὡς ἔοικεν, εἶτα ὁ Παρνασσὸς\nἐπὶ πᾶσιν.\nΧΑΡΩΝΟὕτω ποιῶμεν. ὅρα μόνον μὴ λεπτότερον ἐξεργασώμεθα\nτὸ ἔργον ἀπομηκύναντες πέρα τοῦ\nπιθανοῦ, εἶτα συγκαταρριφέντες αὐτῷ πικρᾶς\nτῆς Ὁμήρου οἰκοδομικῆς πειραθῶμεν συντριβέντες\nτῶν κρανίων.\nΕΡΜΗΣΘάρρει· ἀσφαλῶς γὰρ ἔξει ἅπαντα. μετατίθει\nτὴν Οἴτην· ἐπικυλινδείσθω ὁ Παρνασσός. ἰδοὺ\nδή, ἐπάνειμι αὖθις· εὖ ἔχει· πάντα ὁρῶ· ἀνάβαινε\nἤδη καὶ σύ.\nΧΑΡΩΝὌρεξον, ὦ Ἑρμῆ. τὴν χεῖρα· οὐ γὰρ ἐπὶ μικράν\nμε ταύτην μηχανὴν ἀναβιβάζεις.\nΕΡΜΗΣΕἴ γε καὶ ἰδεῖν ἐθέλεις, ὦ Κάρων, ἅπαντα· οὐκ\nἔνι δὲ ἄμφω καὶ ἀσφαλῆ καὶ φιλοθεάμονα εἶναι.\nἀλλʼ ἔχου μου τῆς δεξιᾶς καὶ φείδου μὴ κατὰ τοῦ\nὀλισθηροῦ πατεῖν. εὗ γε, ἀνελήλυθας καὶ σύ·\nκαὶ ἐπείπερ δικόρυμβος ὁ Παρνασσός ἐστι, μίαν\nἑκάτερος ἄκρον ἀπολαβόμενοι καθεζώμεθα· σὺ\nδὲ μοι ἤδη ἐν κύκλῳ περιβλέπων ἐπισκόπει\nἄπαντα.\nΧΑΡΩΝ6 ὁρῶ γῆν πολλὴν καὶ λίμνην τινὰ μεγάλην\nπεριρρέουσαν καὶ ὄρη καὶ ποταμοὺς τοῦ Κωκυτοῦ\nκαὶ Πυριφλεγέθοντος μείζονας καὶ ἀνθρώπους\nπάνυ σμικροὺς καί τινας φωλεοὺς αὐτῶν.\nΕΡΜΗΣΠόλεις ἐκεῖναί εἰσιν οὓς φωλεοὺς εἶναι νομίζεις.\nΧΑΡΩΝΟἶσθα οὖν, ὦ Ἑρμῆ, ὡς οὐδὲν ἡμῖν πέπρακται,\nἀλλὰ μάτην τὸν Παρνασσὸν αὐτῇ Κασταλίᾳ καὶ\nτὴν Οἴτην καὶ τὰ ἄλλα ὄρη μετεκινήσαμεν;\nΕΡΜΗΣὍτι τί;\nΧΑΡΩΝΟὐδὲν ἀκριβὲς ἐγὼ γοῦν ἀπὸ τοῦ ὑψηλοῦ ὁρῶ·\nἐδεόμην δὲ οὐ πόλεις καὶ ὄρη αὐτὸ μόνον ὥσπερ\nἐν γραφαῖς ὁρᾶν, ἀλλὰ τοὺς ἀνθρώπους αὐτοὺς\nκαὶ ἃ πράττουσι καὶ οἷα λέγουσιν. ὥσπερ ὅτε με\nτὸ πρῶτον ἐντυχὼν εἶδες γελῶντα καὶ ἤρου γε ὅ τι\nγελῴην, ἀκούσας τινὸς ἥσθην εἰς ὑπερβολήν.\nΕΡΜΗΣΤί δὲ τοῦτο ἦν;\nΧΑΡΩΝἘπὶ δεῖπνον, οἶμαι, κληθείς τις ὑπό τινος τῶν\nφίλων ἐς τὴν ὑστεραίαν, “Μάλιστα ἥξω” ἔφη,\nκαὶ μεταξὺ λέγοντος ἀπὸ τοῦ τέγους κεραμὶς\nἐμπεσοῦσα οὐκ οἶδ᾿ ὅτου κινήσαντος ἀπέκτεινεν\nαὐτόν. ἐγέλασα οὖν οὐκ ἐπιτελέσαντος τὴν\nὑπόσχεσιν. ἔοικα δὲ καὶ νῦν ὑποκαταβήσεσθαι,\nὡς μᾶλλον βλέποιμι καὶ ἀκούοιμι.\nΕΡΜΗΣ7 Ἔχ᾿ ἀτρέμα· καὶ τοῦτο γὰρ ἐγὼ ἰάσομαί σοι\nκαὶ ὀξυδερκέστατον ἐν βραχεῖ σε ἀποφανῶ παῤ\nὉμήρου τινὰ καὶ πρὸς τοῦτο ἐπῳδὴν λαβών,\nκἀπειδὰν εἴπω τὰ ἔπη, μέμνησο μηκέτι ἀμβλυώττειν,\nἀλλὰ σαφῶς πάντα ὁρᾶν.\nΧΑΡΩΝΛέγε μόνον.\nΕΡΜΗΣἈχλὺν δʼ αὖ τοι ἀπʼ ὀφθαλμῶν ἕλον, ἣ πρὶν\nἐπῆεν,ὄφῤ εὖ γινώσκοις ἠμὲν θεὸν ἠδὲ καὶ ἄνδρα.\nτί ἐστιν; ἤδη ὁρᾷς;\nΧΑΡΩΝὙπερφνῶς γε· τυφλὸς ὁ Λνγκεὺς ἐκεῖνος ὡς\nπρὸς ἐμέ· ὥστε σὺ τὸ ἐπὶ τούτῳ προσδίδασκέ\nμε καὶ ἀποκρίνου ἐρωτῶντι. ἀλλὰ βούλει κατὰ\nτὸν Ὅμηρον κἀγὼ ἔρωμαί σε, ὡς μάθῃς οὐδʼ\nαὐτὸν ἀμελέτητον ὄντα με τῶν Ὁμήρου;\nΕΡΜΗΣΚαὶ πόθεν σὺ ἔχεις τι τῶν ἐκείνου εἰδέναι,\nναύτης ἀεὶ καὶ πρόσκωπος ὤν;\nΧΑΡΩΝὉρᾷς, ὀνειδιστικὸν τοῦτο εἰς τὴν τέχνην. ἐγὼ\nδὲ ὁπότε διεπόρθμευον αὐτὸν ἀποθανόντα, πολλὰ\nῥαψῳδοῦτος ἀκούσας ἐνίων ἔτι μέμνημαι· καίτοι\nχειμὼν ἡμᾶς οὐ μικρὸς τότε κατελάμβανεν. ἐπεὶ\nγὰρ ἤρξατο ᾄδειν οὐ πάνυ αἴσιόν τινα ὠδὴν τοῖς\nπλέουσιν, ὡς ὁ Ποσειδῶν συνήγαγε τὰς νεφέλας\nκαὶ ἐτάραξε τὸν πόντον ὥσπερ τορύνην τινὰ\nἐμβαλὼν τὴν τρίαιναν καὶ πάσας τὰς θυέλλας\nὠρόθυνε καὶ ἄλλα πολλά, κυκῶν τὴν θάλατταν\nὑπὸ τῶν ἐπῶν, χειμὼν ἄφνω καὶ γνόφος ἐμπεσὼν\nὀλίγου. δεῖν περιέτρεψεν ἡμῖν τὴν ναῦν· ὅτε περ\nκαὶ ναυτιάσας ἐκεῖνος ἀπήμεσε τῶν ῥαψῳδιῶν\nτὰς πολλὰς αὐτῇ Σκύλλῃ καὶ Χαρύβδει καὶ\n\n\nΚύκλωπι. οὐ χαλεπὸν οὖν ἦν ἐκ τοσούτου ἐμέτου\nὀλίγα γοῦν διαφυλάττειν.\nεἰπὲ γάρ μοι·\nτίς τʼ ἄρ᾿ ὅδʼ ἐστὶ πάχιστος ἀνὴρ ἠΰς τε μέγαςτε,ἔξοχος ἀνθρώπων κεφαλὴν καὶ εὐρέας ὤμους;\n\nΕΡΜΗΣΜίλων οὗτος ὁ ἐκ Κρότωνος ἀθλητής. ἐπικροτοῦσι\nδʼ αὐτῷ οἱ Ἕλληνες, ὅτι τὸν ταῦρον\nἀράμενος φέρει διὰ τοῦ σταδίου μέσου.\nΧΑΡΩΝΚαὶ πόσῳ δικαιότερον ἂν ἐμέ, ὦ Ἑρμῆ, ἐπαινοῖεν,\nὃς αὐτόν σοι τὸν Μίλωνα μετʼ ὀλίγον\nσυλλαβὼν ἐνθήσομαι ἐς τὸ σκαφίδιον, ὁπόται\nἥκῃ πρὸς ἡμᾶς ὑπὸ τοῦ ἀμαχωτάτου τῶν ἀνταγω\nνιστῶν καταπαλαισθεὶς τοῦ Θανάτου, μηδὲ συνεὶς\nὅπως αὐτὸν ὑποσκελίζει; κᾆτα οἰμώξεται ἡμῖν\nδηλαδὴ μεμνημένος τῶν στεφάνων τούτων καὶ\nτοῦ κρότου· νῦν δὲ μέγα φρονεῖ θαυμαζόμενος\nἐπὶ τῇ τοῦ ταύρου φορᾷ. τί δʼ οὖν; οἰηθῶμεν\nἄρα ἐλπίζειν αὐτὸν καὶ τεθνήξεσθαί ποτε;\nΕΡΜΗΣΠόθεν ἐκεῖνος θανάτου νῦν μνημονεύσειεν ἂν\nἐν ἀκμῇ τοσαύτῃ;\nΧΑΡΩΝἜα τοῦτον οὐκ εἰς μακρὰν γέλωτα ἡμῖν παρέξοντα\n\n\n\nὁπόταν πλέῃ, μηδʼ ἐμπίδα οὐχ ὅπως ταῦρον\nἔτι ἄρασθαι δυνάμενος.\nσὺ δέ μοι ἐκεῖνο εἰπέ,\nτίς τʼ ἄρʼ ὅδʼ ἄλλος ὁ σεμνὸς ἀνήρ;\nοὐχ Ἕλλην, ὡς ἔοικεν, ἀπὸ γοῦν τῆς στολῆς.\nΕΡΜΗΣΚῦρος, ὦ Χάρων, ὁ Καμβύσου, ὃς τὴν ἀρχὴν\nπάλαι Μήδων ἐχόντων νῦν Περσῶν ἤδη ἐποίησεν\nεἶναι· καὶ Ἀσσυρίων δʼ ἕναγχος οὐτος ἐκράτησε\nκαὶ Βαβυλῶνα παρεστήσατο καὶ νῦν ἐλασείοντι\nἐπὶ Λυδίαν ἔοικεν, ὡς καθελὼν τὸν Κροῖσον ἄρχοι\nἁπάντων.\nΧΑΡΩΝὁ Κροῖσος δὲ ποῦ ποτε κἀκεῖνός ἐστιν;\nΕΡΜΗΣἘκεῖσε ἀπόβλεψον ἐς τὴν μεγάλην ἀκρόπολιν,\nτὴν τὸ τριπλοῦν τεῖχος· Σάρδεις ἐκεῖναι, καὶ τὸν\nΚροῖσον αὐτὸν ὁρᾶς ἤδη ἐπὶ κλίνης χρνσῆς\nκαθήμενον, Σόλωνι τῷ Ἀθηναίῳ διαλεγομενον.\nβούλει ἀκούσωμεν αὐτῶν ὅ τι καὶ λέγουσι;\nΧΑΡΩΝΠάνυ μὲν οὖν.\nΧΑΡΩΝ10 Ὦ ξένε Ἀθηναῖε, εἶδες γάρ μου τὸν πλοῦτον\nκαὶ τοὺς θησαυροὺς καὶ ὅσος ἄσημος χρνσός\nἐστιν ἡμῖν καὶ τὴν ἄλλην πολυτέλειαν, εἰπέ\nμοι, τίνα ἡγῇ τῶν ἀπάντων ἀνθρώπων εὐδαιμονέστατον\nεἶναι.\nΧΑΡΩΝΤί ἄρα ὁ Σόλων ἐρεῖ;\nΕΡΜΗΣΘάρρει· οὐδὲν ἀγεννές, ὦ Χάρων.\nΣΟΛΩΝὮ Κροῖσε, ὀλίγοι μὲν οἱ εὐδαίμονες· ἐγὼ δὲ\nὧν οἶδα Κλέοβιν καὶ Βίτωνα ἡγοῦμαι εὐδαιμονεστάτους\nγενέσθαι, τοὺς τῆς ἱερείας παῖδας\nτῆς Ἀργόθεν, τοὺς ἄμα πρῴην ἀποθανόντας, ἐπεὶ\nτὴν μητέρα ὑποδύντες εἵλκυσαν ἐπὶ τῆς ἀπήνης\nἄχρι πρὸς τὸ ἱερόν.\nΚΡΟΙΣΟΣἜστω· ἐχέτωσαν ἐκεῖνοι τὰ πρῶτα τῆς εὐδαιμονίας.\nὁ δεύτερος δὲ τίς ἂν εἴη;\nΣΟΛΩΝΓέλλος ὁ Ἀθηναῖος, ὃς εὖ τʼ ἐβίω καὶ ἀπέθανεν\nὑπὲρ τῆς πατρίδος.\nΚΡΟΙΣΟΣἘγὼ δέ, κάθαρμα, οὔ σοι δοκῶ εὐδαίμων\nεἶναι;\nΣΟΛΩΝΟὐδέπω οἶδα, ὦ Κροῖσε, ἣν μὴ πρὸς τὸ τέλος\nἀφίκῃ τοῦ βίου· ὁ γὰρ θάνατος ἀκριβὴς ἔλεγχος\nτῶν τοιούτων καὶ τὸ ἄχρι πρὸς τὸ τέρμα εὐδαιμόνως\nδιαβιῶναι.\nΧΑΡΩΝΚάλλιστα, ὦ Σόλων, ὅτι ἡμῶν οὐκ ἐπιλέλησαι,\nἀλλὰ παρὰ τὸ πορθμεῖον αὐτὸ ἀξιοῖς γίγνεσθαι\nτὴν περὶ τῶν τοιούτων κρίσιν.\nἀλλὰ τίνας\nἐκείνους ὁ Κροῖσος ἐκπέμπει ἢ τί ἐπὶ τῶν ὤμων\nφέρουσι;\nΕΡΜΗΣΠλίνθους τῷ Πυθίῳ χρυσᾶς ἀνατίθησι μισθὸν\nτῶν χρησμῶν ὑφ᾿ ὧν καὶ ἀπολεῖται μικρὸν\nὕστερον· φιλόμαντις δὲ ἁνὴρ ἐκτόπως.\nΧΑΡΩΝἘκεῖνο γάρ ἐστιν ὁ χρυσός, τὸ λαμπρὸν ὃ\nἀποστίλβει, τὸ ὕπωχρον μετ᾿  ἐρθυήματος; νῦν\nγὰρ πρῶτον εἶδον, ἀκούων ἀεί.\nΕΡΜΗΣἘκεῖνο, ὦ Χάρων, τὸ ἀοίδιμον ὄνομα καὶ\nπεριμάχητον.\nΧΑΡΩΝΚαὶ μὴν οὐχ ὁρῶ ὅ τι τὸ ἀγαθὸν αὐτῷ πρόσεστιν,\nεἰ μὴ ἄρα ἕν τι μόνον, ὅτι βαρύνονται οἱ\nφέροντες αὐτό.\nΕΡΜΗΣΟὐ γὰρ οἶσθα ὄσοι πόλεμοι διὰ τοῦτο καὶ ἐπιβουλαὶ\nκαὶ λῃστήρια καὶ ἐπιορκίαι καὶ φόνοι καὶ\nδεσμὰ καὶ ἐμπορίαι καὶ δουλεῖαι;\nΧΑΡΩΝΔιὰ τοῦτο, ὦ Ἑρμῆ, τὸ μὴ πολὺ τοῦ χαλκοῦ\nδιαφέρον; οἶδα γὰρ τὸν χαλκόν, ὀβολόν, ὡς οἶσθα,\nπαρὰ τῶν καταπλεόντων ἑκάστου ἐκλέγων.\nΕΡΜΗΣΝαί· ἀλλὰ ὁ χαλκὸς μὰν πολύς, ὥστε οὐ πάνυ\nσπουδάζεται ὑπ᾿ αὐτῶν· τοῦτον δὲ ὀλίγον ἐκ\nπολλοῦ τοῦ βάθους οἱ μεταλλεύοντες ἀνορύττουσι·\nπλὴν ἀλλὰ ἐκ τῆς γῆς καὶ οὗτος ὥσπερ\nὁ μόλυβδος καὶ τὰ ἄλλα.\nΧΑΡΩΝΔεινήν τινα λέγεις τῶν ἀνθρώπων τὴν ἀβελτερίαν,\nοἳ τοσοῦτον ἔρωτα ἐρῶσιν ὠχροῦ καὶ\nβαρέος κτήματος.\nΕΡΜΗΣἈλλὰ οὐ Σόλων γε ἐκεῖνος, ὦ Χάρων, ἐρᾶν\nαὐτοῦ φαίνεται, ὅς, ὡς ὁρᾷς, καταγελᾷ τοῦ\nΚροίσου καὶ τῆς μεγαλαυχίας τοῦ βαρβάρον, καί\nμοι δοκεῖν ἐρέσθαι τι βούλεται αὐτόν· ἐπακούσωμεν\nοὖν.\n12 Εἰπέ μοι, ὦ Κροῖσε, οἴει γάρ τι δεῖσθαι τῶν\nπλίνθων τούτων τὸν Πύθιον;\nΚΡΟΙΣΟΣΝὴ Δί᾿· οὐ γάρ ἐστιν αὐτῷ ἐν Δελφοῖς\nἀνάθημα οὐδὲν τοιοῦτον.\nΣΟΛΩΝΟὐκοῦν μακάριον οἴει τὸν θεὸν ἀποφανεῖν, εἰ\nκτήσαιτο σὺν τοῖς ἄλλοις καὶ πλίνθους χρνσᾶς;\nΚΡΟΙΣΟΣΠῶς γὰρ οὔ;\nΣΟΛΩΝΠολλήν μοι λέγεις, ὦ Κροῖσε, πενίαν ἐν τῷ\nοὐρανῷ, εἰ ἐκ Λυδίας μεταστέλλεσθαι τὸ χρυσίον\nδεήσει αὐτούς, ἢν ἐπιθυμήσωσι.\nΚΡΟΙΣΟΣΠοῦ γὰρ τοσοῦτος ἂν γίνοιτο χρυσὸς ὅσος παρʼ\nἡμῖν;\nΣΟΛΩΝΕἰπέ μοι, σίδηρος δὲ φύεται ἐν Λυδίᾳ;\nΚΡΟΙΣΟΣΟὐ πάνυ τι.\nΣΟΛΩΝΤοῦ βελτίονος ἄρα ἐνδεεῖς ἐστε.\nΚΡΟΙΣΟΣΠῶς ἀμείνων ὁ σίδηρος χρυσίου;\nΣΟΛΩΝἮν ἀποκρίνῃ μηδὲν ἀγανακτῶν, μάθοις ἄν.\nΚΡΟΙΣΟΣἘρώτα, ὦ Σόλων.\nΣΟΛΩΝΠότεροι ἀμείνους, οἱ σώζοντές τινας ἦ οἱ σωζόμενοι\nπρὸς αὐτῶν;\nΚΡΟΙΣΟΣΟἱ σώζοντες δηλαδή.\nΣΟΛΩΝἎρ᾿ οὖν, ἢν Κῦρος, ὡς λογοποιοῦσι τινες, ἐπίῃ\nΛυδοῖς, χρυσᾶς μαχαίρας σὺ ποιήσῃ τῷ στρατῷ,\nἢ ὁ σίδηρος ἀναγκαῑος τότε;\nΚΡΟΙΣΟΣὉ σίδηρος δῆλον ὅτι.\nΣΟΛΩΝΚαὶ εἴ γε τοῦτον μὴ παρασκευάσαιο, οἴχοιτο ἄν\nσοι ὁ χρυσὸς ἐς Πέρσας αἰχμάλωτος.\nΚΡΟΙΣΟΣΕὐφήμει, ἄνθρωπε.\nΣΟΛΩΝΜὴ γένοιτο μὲν οὕτω ταῦτα· φαίνῃ δ’ οὖν\nἀμείνω τοῦ χρυσοῦ τὸν σίδηρον ὁμολογῶν.\nΚΡΟΙΣΟΣΟὐκοῦν καὶ τῷ θεῷ σιδηρᾶς πλίνθους κελεύεις\nἀνατιθέναι με, τὸν δὲ χρυσὸν ὸπίσω αὐθις\nἀνακαλεῖν;\nΣΟΛΩΝΟὐδὲ σιδήρου ἐκεῖνός γε δεήσεται, ἀλλʼ ἤν τε\nχαλκὸν ἤν τε χρνσὸν ἀναθῇς, ἄλλοις μέν ποτε\nκτῆμα καὶ ἕρμαιον ἔσῃ ἀνατεθεικώς, Φωκεῦσιν ἢ\nΒοιωτοῖς ἢ Δελφοῖς αὐτοῖς ἤ τινι τυράννῳ ἢ\nλῃστῇ, τῷ δὲ θεῷ ὀλίγον μέλει τῶν σῶν χρνσοποιιῶν.\nΚΡΟΙΣΟΣἈεὶ σύ μου τῷ πλούτῳ προσπολεμεῖς καὶ\nφθονεῖς.\nΕΡΜΗΣ13 Οὐ φέρει ὁ Λυδός, ὦ Χάρων, τὴν παρρησίαν\nκαὶ τὴν ἀλήθειαν τῶν λόγων, ἀλλὰ ξένον αὐτῷ\nδοκεῖ τὸ πρᾶγμα, πένης ἄνθρωπος οὐχ ὑποπτήσσων,\nτὸ δὲ παριστάμενον ἐλευθέρως λέγων.\nμεμνήσεται δʼ οὖν μικρὸν ὕστερον τοῦ Σόλωνος,\nὅταν αὐτὸν δέῃ ἁλόντα ἐπὶ τὴν πυρὰν ὑπὸ τοῦ\nΚύρου ἀναχθῆναι· ἥκουσα γὰρ τῆς Κλωθοῦς\nπρῴην ἀναγινωσκούσης τὰ ἑκάστῳ ἐπικεκλωσμένα,\nἐν οἷς καὶ ταῦτα ἐγέγραπτο, Κροῖσον μὲν\nἁλῶναι ὑπὸ Κύρου, Κῦρον δὲ αὐτὸν ὑπʼ ἐκεινησὶ\nτῆς Μασσαγέτιδος ἀποθανεῖν. ὁρᾷς τὴν Σκυθίδα,\nτὴν ἐπὶ τοῦ ἵππου τούτου τοῦ λευκοῦ ἐξελαύνουσαν;\nΧΑΡΩΝΝὴ Δία.\nΣΡΜΗΣΤόμυρις ἐπείνη ἐστί, καὶ τὴν κεφαλήν γε ἀποτεμοῦσα\nτοῦ Κύρου αὕτη ἐς ἀσκὸν ἐμβαλεῖ\nπλήρη αἵματος. ὁρᾷς δὲ καὶ τὸν υἱὸν αὐτοῦ τὸν\nνεανίσκον; Καμβύσης ἐκεῖνός ἐστιν· οὗτος βασιλεύσει\nμετὰ τὸν πατέρα καὶ μυρία σφαλεὶς ἔν\n\n\nτε Λιβύῃ καὶ Αἰθιοπίᾳ τὸ τελευταῖον μανεὶς ἀποθανεῖται\nἀποκτείνας τὸν Ἆπιν.\nΧΑΡΩΝὫ πολλοῦ γέλωτος. ἀλλὰ νῦν τίς ἂν αὐτοὺς\nπροσβλέψειεν οὕτως ὑπερφρονοῦντας τῶν ἄλλων;\nἢ τίς ἂν πιστεύσειεν ὡς μετ᾿  ὀλίγον οὖτος μὲν\nαἰχμάλωτος ἔσται, οὖτος δὲ τὴν κεφαλὴν ἔξει ἐν\nἀσκῷ αἵματος;\n14 ἐκεῖνος δὲ τίς ἐστιν, ὦ Ἑρμῆ, ὁ\nτὴν πορφυρᾶν ἐφεστρίδα ἐμπεπορπημένος, ὁ τὸ\nδιάδημα, ᾧ τὸν δακτύλιον ὁ μάγειρος ἀναδίδωσι\nτὸν ἰχθὺν ἀνατεμών,\nνήσῳ ἐν ἀμφιρύτῃ; βασιλεὺς δέ τις εὔχεται εἶναι.\nΕΡΜΗΣΕὖ γε παρῳθεῖς, ὧ Χάρων. ἀλλὰ Πολυκράτην\nὁρᾷς τὸν Σαμίων τύραννον πανευδαίμονα ἡγούμενον\nεἶναι· ἀτὰρ καὶ οὗτος αὐτὸς ὑπὸ τοῦ παρεστῶτος\nοἰκέτου Μαιανδρίου προδοθεὶς Ὀροίτῃ τῷ\nσατράπῃ ἀνασκολοπισθήσεται ἅθλιος ἐκπεσὼν\nτῆς εὐδαιμονίας ἐν ἀκαρεῖ τοῦ χρόνου· καὶ ταῦτα\nγὰρ τῆς Κλωθοῦς ἐπήκουσα.\nΧΑΡΩΝἌγαμαι Κλωθοῦς γεννικῆς· καῖε αὐτούς, ὦ\nβελτίστη, καὶ τὰς κεφαλὰς ἀπότεμνε καὶ ἀνασκολόπιζε,\nὡς εἰδῶσιν ἄνθρωποι ὄντες· ἐν τοσούτῳ\nδὲ ἐπαιρέσθων ὡς ἂν ἀφʼ ὑψηλοτέρου\nἀλγεινότερον καταπεσούμενοι. ἐγὼ δὲ γελάσομαι\nτότε γνωρίσας αὐτῶν ἕκαστον γυμνὸν ἐν τῷ\nσκαφιδίῳ μήτε τὴν πορφυρίδα μήτε τιάραν ἢ\nκλίνην χρυσῆν κομίζοντας.\nΕΡΜΗΣ15 Καὶ τὰ μὲν τούτων ὦδε ἕξει. τὴν δὲ πληθὺν\nὁρᾷς, ὦ Χάρων, τοὺς πλέοντας αὐτῶν, τοὺς πολεμοῦντας,\nτοὺς δικαζομένους, τοὺς γεωργοῦντας,\nτοὺς δανείζοντας, τοὺς προσαιτοῦντας;\nΧΑΡΩΝὉρῶ ποικίλην τινὰ τὴν διατριβὴν καὶ μεστὸν\nταραχῆς τὸν βίον καὶ τὰς πόλεις γε αὐτῶν\nἐοικυίας τοῖς σμήνεσιν, ἐν οἷς ἅπας μὲν ἴδιόν τι\nκέντρον ἔχει καὶ τὸν πλησίον κεντεῖ, ὀλίγοι δέ\nτινες ὥσπερ σφῆκες ἄγουσι καὶ φέρουσι τὸ\nὑποδεέστερον. ὁ δὲ περιπετόμενος αὐτοὺς ἐκ\nτἀφανοῦς οὗτος ὄχλος τίνες εἰσίν;\nΕΡΜΗΣἘλπίδες, ὦ Χάρων, καὶ δείματα καὶ ἄγνοιαι\nκαὶ ἡδοναὶ καὶ φιλαργνρίαι καὶ ὀργαὶ καὶ μίση καὶ\nτὰ τοιαῦτα. τούτων δὲ ἡ ἄγνοια μὲν κάτω συναναμέμικται\nαὐτοῖς καὶ συμπολιτεύεται, καὶ νὴ Δία\nκαὶ τὸ μῖσος καὶ ὀργὴ καὶ ζηλοτυπία καὶ ἀμαθία\nκαὶ ἀπορία καὶ φιλαργυρία, ὁ φόβος δὲ καὶ αἱ\nἐλπίδες ὑπεράνω πετόμενοι ὁ μὲν ἐμπίπτων ἐκπλήττει\nἐνίοτε καὶ ὑποπτήσσειν ποιεῖ, αἱ δʼ\nἐλπίδες ὑπὲρ κεφαλῆς αἰωρούμεναι, ὁπόταν\nμάλιστα οἴηταί τις ἐπιλήψεσθαι αὐτῶν, ἀναπτάμεναι\nοἴχονται κεχηνότας αὐτοὺς ἀπολιποῦσαι,\nὅπερ καὶ τὸν Τάνταλον κάτω πάσχοντα ὁρᾶς ὑπὸ\nτοῦ ὕδατος.\n16 ἢν δὲ ἀτενίσῃς, κατόψει καὶ τὰς\nΜοίρας ἄνω ἐπικλωθούσας ἑκάστῳ τὸν ἄτρακτον,\nἀφʼ οὗ ἠρτῆσθαι συμβέβηκεν ἅπαντας ἐκ λεπτῶν\nνημάτων. ὁρᾷς καθάπερ ἀράχνιά τινα καταβαίνοντα\nἐφʼ ἕκαστον ἀπὸ τῶν ἀτράκτων;\nΧΑΡΩΝὉρῶ πάνυ λεπτὸν ἑκάστῳ νῆμα, ἐπεπεπλεγμένον\nγε τὰ πολλά, τοῦτο μὲν ἐκείνῳ, ἐκεῖνο δὲ\nἄλλῳ.\nΕΡΜΗΣΕἰκότως, ὦ πορθμεῦ· εἵμαρται γὰρ ἐκείνῳ μὲν\nὑπὸ τούτου φονευθῆναι, τούτῳ δὲ ὑπʼ ἄλλου, καὶ\nκληρονομῆσαί γε τοῦτον μὲν ἐκείνου, ὅτου ἂν ᾖ\nμικρότερον τὸ νῆμα, ἐκεῖνον δὲ αὖ τούτου· τοιόνδε\nγάρ τι ᾐ ἐπιπλοκὴ δηλοῖ. ὁρᾷς δʼ οὖν ἀπὸ λεπτοῦ\nκρεμαμένους ἄπαντας· καὶ οὖτος μὲν ἀνασπασθεὶς\nἄνω μετέωρός ἐστι καὶ μετὰ μικρὸν καταπεσών,\nἀπορραγέντος τοῦ λίνον ἐπειδὰν μηκέτι ἀντέχῃ\nπρὸς τὸ βάρος, μέγαν τὸν ψόφον ἐργάσεται, οὗτος\nδὲ ὀλίγον ἀπὸ γῆς αἰωρούμενος, ἢν καὶ πέσῃ,\nἀψοφητὶ κείσεταιμόλις καὶ τοῖς γείτοσιν ἐξακοιυσθέντος\nτοῦ πτώματος.\nΧΑΡΩΝΠαγγέλοια ταῦτα, ὦ Ἑρμῆ.\nΕΡΜΗΣ17 Καὶ μὴν οὐδʼ εἰπεῖν ἔχοις ἂν κατὰ τὴν ἀξίαν\nὅπως ἐστὶ καταγέλαστα, ὦ Χάρων, καὶ μάλιστα\nαἱ ἄγαν σπουδαὶ αὐτῶν καὶ τὸ μεταξὺ τῶν ἐλπίδων\nοἴχεσθαι ἀναρπάστους γινομένους ὑπὸ τοῦ\nβελτίστου Θανάτου. ἄγγελοι δὲ καὶ ὑπηρέται\nαὐτοῦ μάλα πολλοί, ὡς ὁρᾷς, ἠπίαλοι καὶ πυρετοὶ\nκαὶ φθόαι καὶ περιπλευμονίαι καὶ ξίφη καὶ λῃστήρια\nκαὶ κώνκια καὶ δικασταὶ καὶ τύραννοι·\nκαὶ τούτων οὐδὲν ὅλως αὐτοὺς εἰσέρχεται, ἔστ’ ἂν\nεὖ πράττωσιν, ὅταν δὲ σφαλῶσι, πολὺ τὸ ὀττοτοῖ\n\n\n\nκαὶ αἰαῖ καὶ οἴμοι. εἰ δὲ εὐθὺς ἐξ ἀρχῆς ἐνενόουν\nὅτι θνητοί τέ εἰσιν αὐτοὶ καὶ ὀλίγον τοῦτον χρόνον\nἐπιδημήσαντες τῷ βίῳ ἀπίασιν ὥσπερ ἐξ ὀνείρατος\nπάντα ὑπὲρ γῆς ἀφέντες, ἔζων τε ἂν σωφρονέστερον\nκαὶ ἧττον ἠνιῶντο ἀποθανόντες· νῦν δὲ εἰς\nἀεὶ ἐλπίσαντες χρήσεσθαι τοῖς παροῦσιν, ἐπειδὰν\nἐπιστὰς ὁ ὑπηρέτης καλῇ καὶ ἀπάγῃ πεδήσας τῷ\nπυρετῷ ἢ τῇ φθόῃ, ἀγανακτοῦσι πρὸς τὴν ἀγωγὴν\nοὔποτε προσδοκήσαντες ἀποσπασθήσεσθαι αὐτῶν.\nἢ τί γὰρ οὐκ ἂν ποιήσειεν ἐκεῖνος ὁ τὴν\nοἰκίαν σπουδῇ οἰκοδομούμενος καὶ τοὺς ἐργάτας\nἐπισπέρχων, εἰ μάθοι ὅτι ἡ μὲν ἕξει τέλος αὐτῷ,\nὁ δὲ ἄρτι ἐπιθεὶς τὸν ὄροφον ἄπεισι τῷ κληρονόμῳ\nκαταλιπὼν ἀπολαύειν αὐτῆς, αὐτὸς μηδὲ δειπνήσας\nἅθλιος ἐν αὐτῇ; ἐκεῖνος μὲν γὰρ ὁ χαίρων\nὅτι ἄρρενα παῖδα τέτοκεν αὐτῷ ἡ γυνή, καὶ τοὺς\nφίλους διὰ τοῦτο ἑστιῶν καὶ τοὔνομα τοῦ πατρὸς\nτιθέμενος, εἰ ἠπίστατο ὡς ἑπτέτης γενόμενος ὁ\nπαῖς τεθνήξεται, ἆρα ἄν σοι δοκεῖ χαίρειν ἐπʼ\nαὐτῷ γεννωμένῳ; ἀλλὰ τὸ αἴτιον, ὅτι τὸν μὲν\nεὐτυχοῦντα ἐπὶ τῷ παιδὶ ἐκεῖνον ὁρᾷ τὸν τοῦ ἀθλητοῦ\nπατέρα τοῦ Ὀλύμπια νενικηκότος, τὸν γείτονα\nδὲ τὸν ἐκκομίζοντα τὸ παιδίον οὐχ ὁρᾷ οὐδὲ οἶδεν\nἀφʼ οἵας αὐτῷ κρόκης ἐκρέματο. τοὺς μὲν γὰρ\nπερὶ τῶν ὅρων διαφερομένονς ὁρᾷς, ὅσοι εἰσί, καὶ\nτοὺς συναγείροντας τὰ χρήματα, εἶτα, πρὶν ἀπολοῦσαι\n\n\n\nαὐτῶν, καλουμένους ὑφʼ ὦν εἷπον τῶν\nἀγγέλων τε καὶ ὑπηρετῶν.\nΧΑΡΩΝ18 Ὁρῶ ταῦτα πάντα καὶ πρὸς ἐμαυτόν γε ἐννοῶ\nὅ τι τὸ ἡδὺ αὐτοῖς παρὰ τὸν βίον ἢ τί ἐκεῖνό ἐστιν,\nοὗ στερούμενοι ἀγανακτοῦσιν. ἢν γοῦν τοὺς βασιλέας\nαὐτῶν ἴδῃ τις, οἵπερ εὐδαιμονέστατοι εἶναι\nδοκοῦσιν, ἔξω τοῦ ἀβεβαίου ὡς φὴς καὶ ἀμφιβόλου\nτῆς τύχης, πλείω τῶν ἡδέων τὰ ἀνιαρὰ\nεὑρήσει προσόντα αὐτοῖς, φόβους καὶ ταραχὰς\nκαὶ μίση καὶ ἐπιβουλὰς καὶ ὀργὰς καὶ κολακείας·\nτούτοις γὰρ ἅπαντες σύνεισιν. ἐῷ πένθη καὶ\nνόσους καὶ πάθη ἐξ ἰσοτιμίας δηλαδὴ ἄρχοντα\nαὐτῶν· ὅπου δὲ τὰ τούτων πονηρά, λογίζεσθαι\nκαιρὸς οἷα τὰ τῶν ἰδιωτῶν ἂν εἴη.\n19 Ἐθέλω δʼ οὖν σοι, ὦ Ἑρμῆ, εἰπεῖν, ᾧτινι ἐοικέναι\nμοι ἔδοξαν οἱ ἄνθρωποι καί ὁ βίος ἅπας αὐτῶν.\nἤδη ποτὲ πομφόλυγας ἐν ὕδατι ἐθεάσω ὑπὸ κρουνῷ\nτινι καταράττοντι ἀνισταμένας; τὰς φυσαλλίδας\nλέγω, ἀφʼ ὧν συναγείρεται ὁ ἀφρός· ἐκείνων τοίνυν\nτινὲς μὲν μικραί εἰσι καὶ αὐτίκα ἐκραγεῖσαι ἀπέσβησαν,\nαἱ δʼ ἐπὶ πλέον διαρκοῦσι· καὶ προσχωρουσῶν\nαὐταῖς τῶν ἄλλων αὖται ὑπερφυσώμεναι\nἐς μέγιστον ὄγκον αἴρονται, ἔπειτα μέντοι κἀκεῖναι\nπάντως ἐξερράγησάν ποτε· οὐ γὰρ οἶόν τε ἄλλως\nγενέσθαι. τοῦτό ἐστιν ὁ ἀνθρώπου βίος· ἄπαντες\nὑπὸ πνεύματος ἐμπεφυσημένοι οἱ μὲν μείζους, οἱ\nδὲ ἐλάττους· καὶ οἱ μὲν ὁλνγοχρόνιον ἔχουσι καὶ\nὠκύμορον τὸ φύσημα, οἱ δὲ ἅμα τῷ συστῆναι\nἐπαύσαντο πᾶσι δʼ οὖν ἀπορραγᾖναι ἀναγκαῖον.\nΕΡΜΗΣΟὐδὲν χεῖρον σὺ τοῦ Ὁμήρου εἴκασας, ὦ Χάρων,\nὃς φύλλοις τὸ γένος αὐτῶν ὁμοιοῖ.\nΧΑΡΩΝ20 Καὶ τοιοῦτοι ὄντες, ὦ Ἑρμῆ. ὁρᾷς οἶα ποιοῦσι\nκαὶ ὡς φιλοτιμοῦνται πρὸς ἀλλήλους ἀρχῶν πέρι\nκαὶ τιμῶν καὶ κτήσεων ἁμιλλώμενοι, ἄπερ ἄπαντα\nκαταλιπόντας αὐτοὺς δεήσει ἕνα ὀβολὸν ἔχοντας\nἥκειν παρ᾿ . ἡμᾶς. βούλει οὖν, ἐπείπερ ἐφʼ ὑψηλοῦ\nἐσμέν, ἀναβοήσας παμμέγεθες παραινέσω αὐτοῖς\nἀπέχεσθαι μὲν τῶν ματαίων πόνων, ζῆν δὲ ἀεὶ\nτὸν θάνατον πρὸ ὀφθαλμῶν ἔχοντας, λέγων, “Ὦ\nμάταιοι, τί ἐσπουδάκατε περὶ ταῦτα; παύσασθε\nκάμνοντες· οὐ γὰρ εἰς ἀεὶ βιώσεσθε· οὐδὲν τῶν\nἐνταῦθα σεμνῶν ἀΐδιόν ἐστιν, οὐδʼ ἂν ἀπαγάγοι\nτις αὐτῶν τι σὺν αὑτῷ ἀποθανών, ἀλλʼ ἀνάγκη\nτὸν μὲν γυμνὸν οἴχεσθαι, τὴν οἰκίαν δὲ καὶ τὸν\nἀγρὸν καὶ τὸ χριυσίον ἀεὶ ἄλλων εἶναι καὶ μεταβάλλειν\nτοὺς δεσπότας.” εἰ ταῦτα καὶ τὰ τοιαῦτα\nἐξ ἐπηκόου ἐμβοήσαιμι αὐτοῖς, οὐκ ἂν οἴει μεγάλα\nὠφεληθῆναι τὸν βίον καὶ σωφρονεστέρους ἂν\nγενέσθαι παρὰ πολύ;\nΕΡΜΗΣ21 μακάριε, οὐκ οἰσθα ὅπως αὐτοὺς ἡ ἄγνοια\nκαὶ ἡ ἀπάτη διατεθείκασιν, ὡς μηδʼ ἂν τρυπάνῳ\nἔτι διανοιχθῆναι αὐτοῖς τὰ ὦτα, τοσούτγῳ κηρῷ\nἔβυσαν αὐτά, οἷόν περ ὁ Ὀδυσσεὺς τοὺς ἑταίρους\nἔδρασε δέει τῆς Σειρήνων ἀκροάσεως. πόθεν οὖν\nἂν ἐκεῖνοι δυνηθεῖεν ἀκοῦσαι, ἢν καὶ σύ κεκραγὼς\nδιαρραγῇς; ὅπερ γὰρ παρʼ ὑμῖν ἡ Ἀήθη δύναται,\n\n\n\nτοῦτο ἐνταῦθα ἡ ἄγνοια ἐργάζεται. πλὴν ἀλλὰ\nεἰσὶν αὐτῶν ὀλίγοι οὐ παραδεδεγμένοι τὸν κηρὸν\nἐς τὰ ὦτα, πρὸς τὴν ἀλήθειαν ἀποκλίνοντες, ἐξὺ\nδεδορκότες ἐς τὰ πράγματα καὶ κατεγνωκότες οἷά\nἐστιν.\nΧΑΡΩΝΟὐκοῦν ἐκείνοις γοῦν ἐμβοήσωμεν.\nΕΡΜΗΕΠεριττὸν καὶ τοῦτο, λέγειν πρὸς αὐτοὺς ἃ\nἴδσασιν. ὁρᾷς ὅπως ἀποσπάσαντες τῶν πολλῶν\nκαταγελῶσι τῶν γιγνομένων καὶ οὐδαμῆ οὐδαμῶς\nἀρέσκονται αὐτοῖς, ἀλλὰ δῆλοί εἰσι δρασμὸν ἤδη\nβουλεύοντες παῤ ὑμᾶς ἀπὸ τοῦ βίου. καὶ γὰρ καὶ\nμισοῦνται ἐλέγχοντες αὐτῶν τὰς ἀμαθίας.\nΧΑΡΩΝΕὖ γε, ὦ γεννάδαι· πλῆν πάνυ ὀλίγοι εἰσίν, ὦ\nἙρμῆ.\nΕΡΜΗΣἹκανοὶ καὶ οὗτοι. ἀλλὰ κατίωμεν ἤδη.\nΧΑΡΩΝ22 Εν ἔτι ἐπόθουν, ὦ Ἑρμῆ, εἰδέναι, καί μοι δείζας\nαὐτὸ ἐντελῆ ἔσῃ τὴν περιήγησιν πεποιημένος, τὰς\nἀποθήκας τῶν σωμάτων, ἵνα κατορύττουσι,\nθεάσασθαι.\nΕΡΜΗΣsἨρίας, ὦ Χάρων, καὶ τύμβους καὶ τάφους\nκαλοῦσι τὰ τοιαῦτα. πλὴν τὰ πρὸ τῶν πόλεων\nἐκεῖνα τὰ χώματα ὁρᾷς καὶ τὰς στήλας καὶ πυραμίδας:\nἐκεῖνα πάντα νεκροδοχεῖα καὶ σωματοφθλάκιά\nἐστιν.\nΧΑΡΩΝΤί οὖν ἐκεῖνοι στεφανοῦσι τοὺς λίθους καὶ\nχρίουσε μύρῳ; οἱ δὲ καὶ πυρὰν νήσαντες πρὸ τῶν\nχωμάτων καὶ βόθρον τινὰ ὀρύξαντες καίουσί τε\nταυτὶ τὰ πολυτελῇ δεῖπνα καὶ εἰς τὰ ὀρύγματα\nοἶνον καὶ μελίκρατον, ὡς γοῦν εἰκάσαι, ἐγχέουσιν;\nΕΡΜΗΣΟὐκ οἶδα, ὦ πορθμεῦ, τί ταῦτα πρὸς τοὺς ἐν\nἍιδου· πεπιστεύκασι δʼ οὖν τὰς ψυχὰς ἀναπεμπομένας\nκάτωθεν δειπνεῖν μὲν ὡς οἶόν τε περιπετομένας\nτὴν κνῖσαν καὶ τὸν καπνόν, πίνειν δὲ\nἀπὸ τοῦ βόθρου τὸ μελίκρατον.\nΧΑΡΩΝἘκείνους ἔτι πίνειν ἢ ἐσθίειν, ὦν τὰ κρανία\nξηρότατα; καίτοι γελοῖός εἰμι σοὶ λέγων ταῦτα\nὁσημέραι κατάγοντι αὐτούς. οἶσθα οὖν εἰ δύναιντʼ\nἂν ἔτι ἀνελθεῖν ἅπαξ ὑποχθόνιοι γενόμενοι. ἐπει\nτοι καὶ παγγέλοια ἄν, ὦ Ἐρμῇ, ἔπασχον, οὐκ\nὀλίγα πράγματα ἔχων, εἰ ἔδει μὴ κατάγειν μόνον\nαὐτούς, ἀλλὰ καὶ αὖθις ἀνάγειν πιομένους. ὦ\nμάταιοι, τῆς ἀνοίας, οὐκ εἰδότες ἡλίκοις ὅροις\nδιακέκριται τὰ νεκρῶν καὶ τὰ ζώντων πράγματα\nκαὶ οἷα τὰ παρʼ ἡμῖν ἐστι καὶ ὅτι\nκάτθανʼ ὁμῶς ὅ τʼ ἄτυμβος ἀνὴρ ὅς τʼ ἔλλαχετύμβον,\nἐν δὲ ἰῇ τιμῇ Ἰρος κρείων τʼ Ἀγαμέμνων·\nΘερσίτῃ δʼ ἶσος Θέτιδος παῖς ἠῦκόμοιο\n\n\nπάντες δʼ εἰσὶν ὁμῶς νεκύων ἀμενηνὰ κάρηνα,\nγυμνοί τε ξηροί τε κατʼ ἀσφοδελὸν λειμῶνα.\nΕΡΜΗΣ23 Ἡράκλεις, ὡς πολὺν τὸν Ὅμηρον ἐπαντλεῖς.\nἀλλʼ ἐπείπερ ἀνέμνησας, ἐθέλω σοι δεῖξαι τὸν\nτοῦ Ἀχιλλέως τάφον. ὁρᾷς τὸν ἐπὶ τῇ θαλάττῃ;\nΣίγειον μὲν ἐκεῖθέν ἐστι τὸ Τρωῖκόν· ἀντικρὺ\nδὲ ὁ Αἴας τέθαπται ἐν τῷ Ῥοιτείῳ.\nΧΑΡΩΝΟὐ μεγάλοι, ὦ Ἑρμῆ, οἱ τάφοι. τὰς πόλεις δὲ\nτὰς ἐπισήμους δεῖξόν μοι ἤδη, ἃς κάτω ἀκούομεν,\nτὴν Νίνον τὴν Σαρδαναπάλλου καὶ Βαβυλῶνα\nκαὶ Μνκήνας καὶ Κλεωνὰς καὶ τὴν Ἴλιον αὐτήν·\nπολλοὺς γοῦν μέμνημαι διαπορθμεύσας ἐκεῖθεν,\nὡς δέκα ὅλων ἐτῶν μὴ νεωλκῆσαι μηδὲ διαψῦξαι\nτο σκαφίδιον.\nΕΡΜΗΣἩ Νίνος μέν, ὦ πορθμεῦ, ἀπόλωλεν ἤδη καὶ\nοὐδὲ ἴχνος ἔτι λοιπὸν αὐτῆς, οὐδʼ ἂν εἴποις ὅπου\nποτὲ ἦν· ἡ Βαβυλὼν δέ σοι ἐκείνη ἐστὶν ἡ\nεὔπυργος, ἡ τὸν μέγαν περίβολον, οὐ μετὰ πολὺ\nκαὶ αὐτὴ ζητηθησομένη ὥσπερ ἡ Νίνος· Μυκήνας\nδὲ καὶ Κλεωνὰς αἰσχύνομαι δεῖξαί σοι, καὶ μάλιστα\nτὸ Ἴλιον. ἀποπνίξεις γὰρ εὖ οἶδʼ ὅτι τὸν\nὉμηρὸν κατελθὼν ἐπὶ τῇ μεγαληγορίᾳ τῶν ἐπῶν.\nπλὴν ἀλλὰ πάλαι μὲν ἦσαν εὐδαίμονες, νῦν δὲ\nτεθνᾶσι καὶ αὖται· ἀποθνήσκουσι γάρ, ὦ πορθμεῦ,\nκαὶ πόλεις ὥσπερ ἄνθρωποι, καὶ τὸ παραδοξότατον,\n\n\nκαὶ ποταμοὶ ὅλον· Ἰνάχου γοῦν οὐδὲ\nτάφος ἔτι ἐν Ἀργει καταλείπεται.\nΧΑΡΩΝΠαπαὶ τῶν ἐπαίνων, Ὅμηρε, καὶ τῶν ὀνομάτων,\nἼλιος ἱρὴ καὶ εὐρυάγυια καὶ ἐῦκτίμεναι\nΚλεωναί.\n24 ἀλλὰ μεταξὺ λόγων, τίνες ἐκεῖνοί εἰσιν\nοἱ πολεμοῦντες ἢ ὑπὲρ τίνος ἀλλήλους φονεύουσιν;\nΕΡΜΗΣἈργείους ὁρᾷς, ὦ Χάρων, καὶ Λακεδαιμονίους\nκαὶ τὸν ἡμιθνῆτα ἐκεῖνον στρατηγὸν Ὀθρυάδαν\nτὸν ἐπιγράφοντα τὸ τρόπαιον τῷ αὑτοῦ αἵματι.\nΧΑΡΩΝὙπὲρ τίνος δʼ αὐτοῖς, ὦ Ἑρμῆ, ὁ πόλεμος;\nΕΡΜΗΣὙπὲρ τοῦ πεδίου αὐτοῦ, ἐν ὁ μάχονται.\nΧΑΡΩΝὪ τῆς ἀνοίας, οἵ γε οὐκ ἴσασιν ὅτι, κἂν ὅλην\nτὴν Πελοπόννησον ἕκαστος αὐτῶν κτήσωνται,\nμόγις ἂν ποδιαῖον λάβοιεν τόπον παρὰ τοῦ\nΑἰακοῦ· τὸ δὲ πεδίον τοῦτο ἄλλοτε ἄλλοι γεωργήσουσι\nπολλάκις ἐκ βάθρων τὸ τρόπαιον ἀνασπάσαντες\nτῷ ἀρότρῳ.\nΕΡΜΗΣΟὕτω μὲν ταῦτα ἔσται· ἡμεῖς δὲ καταβάντες\nἤδη καὶ κατά χώραν εὐθετήσαντες αὖθις τὰ ὄ\nἀπαλλαττώμεθα, ἐγὼ μὲν καθʼ ἐστάλην, σὺ δὲ\n\n\n\nἐπὶ τὸ πορθμεῖον· ἥξω δέ σοι καὶ αὐτὸς μετʼ\nὀλίγον νεκροστολῶν.\nΧΑΡΩΝΕὖ γε ἐποίησας, ὦ Ἐρμῆ· εὐεργέτης εἰς ἀεὶ\nἀναγεγράψῃ, ὠνάμην γάρ τι διὰ σὲ τῆς ἀποδημίας.—οἶά\nἐστι τὰ τῶν κακοδαιμόνων ἀνθρώπων\nπράγματα—βασιλεῖς, πλίνθοι χρνσαῖ, ἐπιτύμβια,\nμάχαι· Χάρωνος δὲ οὐδεὶς λόγος.\n","locs":[{"loc":"urn:cts:greekLit:tlg0062.tlg023:1","start":0,"length":1629},{"loc":"urn:cts:greekLit:tlg0062.tlg023:2","start":1629,"length":1019},{"loc":"urn:cts:greekLit:tlg0062.tlg023:3","start":2648,"length":1281},{"loc":"urn:cts:greekLit:tlg0062.tlg023:4","start":3929,"length":1141},{"loc":"urn:cts:greekLit:tlg0062.tlg023:5","start":5070,"length":1067},{"loc":"urn:cts:greekLit:tlg0062.tlg023:6","start":6137,"length":974},{"loc":"urn:cts:greekLit:tlg0062.tlg023:7","start":7111,"length":1284},{"loc":"urn:cts:greekLit:tlg0062.tlg023:8","start":8395,"length":853},{"loc":"urn:cts:greekLit:tlg0062.tlg023:9","start":9248,"length":623},{"loc":"urn:cts:greekLit:tlg0062.tlg023:10","start":9871,"length":984},{"loc":"urn:cts:greekLit:tlg0062.tlg023:11","start":10855,"length":1231},{"loc":"urn:cts:greekLit:tlg0062.tlg023:12","start":12086,"length":1478},{"loc":"urn:cts:greekLit:tlg0062.tlg023:13","start":13564,"length":1048},{"loc":"urn:cts:greekLit:tlg0062.tlg023:14","start":14612,"length":816},{"loc":"urn:cts:greekLit:tlg0062.tlg023:15","start":15428,"length":1038},{"loc":"urn:cts:greekLit:tlg0062.tlg023:16","start":16466,"length":867},{"loc":"urn:cts:greekLit:tlg0062.tlg023:17","start":17333,"length":1743},{"loc":"urn:cts:greekLit:tlg0062.tlg023:18","start":19076,"length":538},{"loc":"urn:cts:greekLit:tlg0062.tlg023:19","start":19614,"length":787},{"loc":"urn:cts:greekLit:tlg0062.tlg023:20","start":20401,"length":808},{"loc":"urn:cts:greekLit:tlg0062.tlg023:21","start":21209,"length":927},{"loc":"urn:cts:greekLit:tlg0062.tlg023:22","start":22136,"length":1461},{"loc":"urn:cts:greekLit:tlg0062.tlg023:23","start":23597,"length":1176},{"loc":"urn:cts:greekLit:tlg0062.tlg023:24","start":24773,"length":968}]}
{"id":"urn:cts:greekLit:tlg0062.tlg023.perseus-grc2","text":"Ἑρμῆς τί γελᾳς, ω Χάρων; ἡ τί το πορθμσίον ἀπολιπὼν δεῦρο ἀνελήλυθας εἰς τὴν ἡμετέραν οὐ πάνυ εἰωθὼς ἐπιχωριάζειν τοῖς ἄνω πράγμασιν;\nΧάρων ἐπεθύμησα , ὦ Ἑρμῆ, ἰδεῖν ὁποῖά ἐστι τὰ ἐν τῷ βίῳ καὶ ἃ πράττουσιν οἱ ἄνθρωποι ἐν αὐτῷ ἢ τίνων στερούμενοι πάντες οἰμώζουσι κατιόντες παρʼ ἡμᾶς· οὐδεὶς γὰρ αὐτῶν ἀδακρυτὶ διέπλευσεν. αἰτησάμενος οὖν παρὰ τοῦ Ἅιδου καὶ αὐτὸς ὥσπερ ὁ Θετταλὸς ἐκεῖνος νεανίσκος μίαν ἡμέραν λιπόνεως γενέσθαι ἀνελήλυθα ἐς τὸ φῶς, καί μοι δοκῶ εἰς δέον ἐντετυχηκέναι σοι· ξεναγήσεις γὰρ εὖ οἶδʼ ὅτι με συμπερινοστῶν καὶ δείξεις ἕκαστα ὡς ἂν εἰδὼς ἅπαντα.\nἙρμῆς οὐ σχολή μοι, ὦ πορθμεῦ· ἀπέρχομαι γάρ τι διακονησόμενος τῷ ἄνω Διὶ τῶν ἀνθρωπικῶν ὁ δὲ ὀξύθυμὸς τέ ἐστι καὶ δέδια μὴ βραδύναντά με ὅλον ὑμέτερον ἐάσῃ εἶναι παραδοὺς τῷ ζόφῳ, ἢ ὅπερ τὸν Ἥφαιστον πρῴην ἐποίησε, ῥίψῃ κἀμὲ τεταγὼν τοῦ ποδὸς ἀπὸ τοῦ θεσπεσίου βηλοῦ, ὡς ὑποσκάζων γέλωτα παρέχοιμι καὶ αὐτὸς οἰνοχοῶν.\nΧάρων περιόψει οὖν με ἄλλως πλανώμενον ὑπὲρ γῆς, καὶ ταῦτα ἑταῖρος καὶ σύμπλους καὶ συνδιάκτορος ὤν; καὶ μὴν καλῶς εἶχεν, ὦ Μαίας παῖ, ἐκείνων γοῦν σε μεμνῆσθαι, ὅτι μηδεπώποτέ σε ἢ ἀντλεῖν ἐκέλευσα ἢ πρόσκωπον εἶναι· ἀλλὰ σὺ μὲν ῥέγκεις ἐπὶ τοῦ καταστρώματος ἐκταθεὶς ὤμους οὕτω καρτεροὺς ἔχων, ἢ εἴ τινα λάλον νεκρὸν εὕροις, ἐκείνῳ παρʼ ὅλον τὸν πλοῦν διαλέγῃ; ἐγὼ δὲ πρεσβύτης ὢν τὴν δικωπίαν ἐρέττω μόνος. ἀλλὰ πρὸς τοῦ πατρός, ὦ φίλτατον Ἑρμάδιον, μὴ καταλίπῃς με, περιήγησαι δὲ τὰ ἐν τῷ βίῳ ἅπαντα, ὥς τι καὶ ἰδὼν ἐπανέλθοιμι· ὡς ἤν με σὺ ἀφῇς, οὐδὲν τῶν τυφλῶν διοίσω· καθάπερ γὰρ ἐκεῖνοι σφάλλονται καὶ διολισθάνουσιν ἐν τῷ σκότῳ, οὕτω δὴ κἀγώ σοι ἔμπαλιν ἀμβλυώττω πρὸς τὸ φῶς. ἀλλὰ δός, ὦ Κυλλήνιε, ἐς ἀεὶ μεμνησομένῳ τὴν χάριν.\nἙρμῆς τοῦτο τὸ πρᾶγμα πληγῶν αἴτιον καταστήσεταὶ μοι ὁρῶ γοῦν ἤδη τὸν μισθὸν τῆς περιηγήσεως οὐκ ἀκόνδυλον παντάπασιν ἡμῖν ἐσόμενον. ὑπουργητέον δὲ ὅμως· τί γὰρ ἂν καὶ πάθοι τις, ὁπότε φίλος τις ὢν βιάζοιτο;\nπάντα μὲν οὖν σε ἰδεῖν καθʼ ἕκαστον ἀκριβῶς ἀμήχανόν ἐστιν, ὦ πορθμεῦ· πολλῶν γὰρ ἂν ἐτῶν ἡ διατριβὴ γένοιτο. εἶτα ἐμὲ μὲν κηρύττεσθαι δεήσει καθάπερ ἀποδράντα ὑπὸ τοῦ Διός, σὲ δὲ καὶ αὐτὸν κωλύσει ἐνεργεῖν τὰ τοῦ Θανάτου ἔργα καὶ τὴν Πλούτωνος ἀρχὴν ζημιοῦν μὴ νεκραγωγοῦντα πολλοῦ τοῦ χρόνου· κᾆτα ὁ τελώνης Αἰακὸς ἀγανακτήσει μηδʼ ὀβολὸν ἐμπολῶν. ὡς δὲ τὰ κεφάλαια τῶν γιγνομένων ἴδοις, τοῦτο ἤδη σκεπτέον.\nΧάρων αὐτός, ὦ Ἑρμῆ, ἐπινόει τὸ βέλτιστον - ἐγὼ δὲ οὐδὲν οἶδα τῶν ὑπὲρ γῆς ξένος ὤν.\nἙρμῆς τὸ μὲν ὅλον, ὦ Χάρων, ὑψηλοῦ τινος ἡμῖν δεῖ χωρίου, ὡς ἀπʼ ἐκείνου πάντα κατίδοις· σοὶ δὲ εἰ μὲν ἐς τὸν οὐρανὸν ἀνελθεῖν δυνατὸν ἦν, οὐκ ἂν ἐκάμνομεν ἐκ περιωπῆς γὰρ ἂν ἀκριβῶς ἅπαντα καθεώρας. ἐπεὶ δὲ οὐ θέμις εἰδώλοις ἀεὶ συνόντα ἐπιβατεύειν τῶν βασιλείων τοῦ Διός, ὥρα ἡμῖν ὑψηλόν τι ὄρος περισκοπεῖν.\nΧάρων οἶσθα, ὦ Ἑρμῆ, ἅπερ εἴωθα λέγειν ἐγὼ πρὸς ὑμᾶς, ἐπειδὰν πλέωμεν; ὁπόταν γὰρ τὸ πνεῦμα καταιγίσαν πλαγίᾳ τῇ ὀθόνῃ ἐμπέσῃ καὶ τὸ κῦμα ὑψηλὸν ἀρθῇ, τότε ὑμεῖς μὲν ὑπʼ ἀγνοίας κελεύετε τὴν ὀθόνην στεῖλαι ἢ ἐνδοῦναι ὀλίγον τοῦ ποδὸς ἢ συνεκδραμεῖν τῷ πνεύματι, ἐγὼ δὲ τὴν ἡσυχίαν ἄγειν παρακελεύομαι ὑμῖν αὐτὸς γὰρ εἰδέναι τὸ βέλτιον. κατὰ ταὐτὰ δὴ καὶ σὺ πρᾶττε ὁπόσα καλῶς ἔχειν νομίζεις κυβερνήτης νῦν γε ὤν ἐγὼ δέ, ὥσπερ ἐπιβάταις νόμος, σιωπῇ καθεδοῦμαι πάντα πειθόμενος κελεύοντί σοι.\nἙρμῆς ὀρθῶς λέγεις· αὐτὸς γὰρ εἴσομαι τί ποιητέον καὶ ἐξευρήσω τὴν ἱκανὴν σκοπήν. ἆρʼ οὖν ὁ Καύκασος ἐπιτήδειος ἢ ὁ Παρνασσὸς ἢ ὑψηλότερος ἀμφοῖν ὁ Ὄλυμπος ἐκεινοσί; καίτοι οὐ φαῦλον ὃ ἀνεμνήσθην ἐς τὸν Ὄλυμπον ἀπιδών συγκαμεῖν δέ τι καὶ ὑπουργῆσαι καὶ σὲ δεῖ.\nΧάρων πρόσταττε· ὑπουργήσω γὰρ ὅσα δυνατά.\nἙρμῆς Ὅμηρος ὁ ποιητής φησι τοὺς Ἀλωέως υἱέας, δύο καὶ αὐτοὺς ὄντας, ἔτι παῖδας ἐθελῆσαί ποτε τὴν Ὄσσαν ἐκ βάθρων ἀνασπάσαντας ἐπιθεῖναι τῷ Ὀλύμπῳ, εἶτα τὸ Πήλιον ἐπʼ αὐτῇ, ἱκανὴν ταύτην κλίμακα ἕξειν οἰομένους καὶ πρόσβασιν ἐπὶ τὸν οὐρανόν. ἐκείνω μὲν οὖν τὼ μειρακίω, ἀτασθάλω γὰρ ἤστην, δίκας ἐτισάτην νὼ δὲ — οὐ γὰρ ἐπὶ κακῷ τῶν θεῶν ταῦτα βουλεύομεν — τί οὐχὶ οἰκοδομοῦμεν καὶ αὐτοὶ κατὰ τὰ αὐτὰ ἐπικυλινδοῦντες ἐπάλληλα τὰ ὄρη, ὡς ἔχοιμεν ἀφʼ ὑψηλοτέρου ἀκριβεστέραν τὴν σκοπήν;\nΧάρων καὶ δυνησόμεθα, ὦ Ἑρμῆ, δύʼ ὄντες ἀναθέσθαι ἀράμενοι τὸ Πήλιον ἢ τὴν Ὄσσαν;\nἙρμῆς διὰ τί δʼ οὐκ ἄν, ὦ Χάρων; ἢ ἀξιοῖς ἡμᾶς ἀγεννεστέρους εἶναι τοῖν βρεφυλλίοιν ἐκείνοιν, καὶ ταῦτα θεοὺς ὑπάρχοντας;\nΧάρων οὔκ, ἀλλὰ τὸ πρᾶγμα δοκεῖ μοι ἀπίθανόν τινα τὴν μεγαλουργίαν ἔχειν.\nἙρμῆς εἰκότως· ἰδιώτης γὰρ εἶ, ὦ Χάρων, καὶ ἥκιστα ποιητικός· ὁ δὲ γεννάδας Ὅμηρος ἀπὸ δυοῖν στίχοιν αὐτίκα ἡμῖν ἀμβατὸν ἐποίησε τὸν οὐρανόν, οὕτω ῥᾳδίως συνθεὶς τὰ ὄρη. καὶ θαυμάζω εἴ σοι ταῦτα τεράστια εἶναι δοκεῖ τὸν Ἄτλαντα δηλαδὴ εἰδότι, ὃς τὸν πόλον αὐτὸν εἷς ὢν φέρει ἀνέχων ἡμᾶς ἅπαντας. ἀκούεις δέ γε ἴσως καὶ τοῦ ἀδελφοῦ τοῦ ἐμοῦ πέρι τοῦ Ἡρακλέους, ὡς διαδέξαιτό ποτε αὐτὸς ἐκεῖνος τὸν Ἄτλαντα, καὶ ἀναπαύσειε πρὸς ὀλίγον τοῦ ἄχθους ὑποθεὶς ἑαυτὸν τῷ φορτίῳ.\nΧάρων ἀκούω καὶ ταῦτα εἰ δὲ ἀληθῆ ἔστιν, σὺ ἄν, ὦ Ἑρμῆ, καὶ οἱ ποιηταὶ εἰδείητε.\nἙρμῆς ἀληθέστατα, ὦ Χάρων. ἢ τίνος γὰρ ἕνεκα σοφοὶ ἄνδρες ἐψεύδοντο ἄν; ὥστε ἀναμοχλεύωμεν τὴν Ὄσσαν πρῶτον, ὥσπερ ἡμῖν ὑφηγεῖται τὸ ἔπος καὶ ὁ ἀρχιτέκτων Ὅμηρος, αὐτὰρ ἐπʼ ὌσσῃΠήλιον εἰνοσίφυλλον. ὁρᾷς ὅπως ῥᾳδίως ἅμα καὶ ποιητικῶς ἐξειργασάμεθα; φέρʼ οὖν ἀναβὰς ἴδω, εἰ καὶ ταῦτα ἱκανὰ ἢ ἐποικοδομεῖν ἔτι δεήσει.\nἙρμῆςπαπαῖ, κάτω ἔτι ἐσμὲν ἐν ὑπωρείᾳ τοῦ οὐρανοῦ· ἀπὸ μὲν γὰρ τῶν ἑῴων μόγις Ἰωνία καὶ Λυδία φαίνεται, ἀπὸ δὲ τῆς ἑσπέρας οὐ πλέον Ἰταλίας καὶ Σικελίας, ἀπὸ δὲ τῶν ἀρκτῴων τὰ ἐπὶ τάδε τοῦ Ἴστρου μόνον, κἀκεῖθεν ἡ Κρήτη οὐ πάνυ σαφῶς. μετακινητέα ἡμῖν, ὦ πορθμεῦ, καὶ ἡ Οἴτη, ὡς ἔοικεν, εἶτα ὁ Παρνασσὸς ἐπὶ πᾶσιν.\nΧάρων οὕτω ποιῶμεν. ὅρα μόνον μὴ λεπτότερον ἐξεργασώμεθα τὸ ἔργον ἀπομηκύναντες πέρα τοῦ πιθανοῦ, εἶτα συγκαταρριφέντες αὐτῷ πικρᾶς τῆς Ὁμήρου οἰκοδομικῆς πειραθῶμεν συντριβέντες τῶν κρανίων.\nἙρμῆς θάρρει· ἀσφαλῶς γὰρ ἕξει ἅπαντα. μετατίθει τὴν Οἴτην ἐπικυλινδείσθω ὁ Παρνασσός, ἰδοὺ δή, ἐπάνειμι αὖθις· εὖ ἔχει· πάντα ὁρῶ· ἀνάβαινε ἤδη καὶ σύ.\nΧάρων ὄρεξον, ὦ Ἑρμῆ, τὴν χεῖρα· οὐ γὰρ ἐπὶ μικρὰν με ταύτην μηχανὴν ἀναβιβάζεις.\nἙρμῆς εἴ γε καὶ ἰδεῖν ἐθέλεις, ὦ Χάρων, ἅπαντα· οὐκ ἔνι δὲ ἄμφω καὶ ἀσφαλῆ καὶ φιλοθεάμονα εἶναι. ἀλλʼ ἔχου μου τῆς δεξιᾶς καὶ φείδου μὴ κατὰ τοῦ ὀλισθηροῦ πατεῖν. εὖ γε, ἀνελήλυθας καὶ σύ καὶ ἐπείπερ δικόρυμβος ὁ Παρνασσός ἐστι, μίαν ἑκάτερος ἄκραν ἀπολαβόμενοι καθεζώμεθα· σὺ δέ μοι ἤδη ἐν κύκλῳ περιβλέπων ἐπισκόπει ἅπαντα.\nΧάρων ὁρῶ γῆν πολλὴν καὶ λίμνην τινὰ μεγάλην περιρρέουσαν καὶ ὄρη καὶ ποταμοὺς τοῦ Κωκυτοῦ καὶ Πυριφλεγέθοντος μείζονας καὶ ἀνθρώπους πάνυ σμικροὺς καί τινας φωλεοὺς αὐτῶν.\nἙρμῆς πόλεις ἐκεῖναὶ εἰσιν οὓς φωλεοὺς εἶναι νομίζεις.\nΧάρων οἶσθα οὖν, ὦ Ἑρμῆ, ὡς οὐδὲν ἡμῖν πέπρακται, ἀλλὰ μάτην τὸν Παρνασσὸν αὐτῇ Κασταλίᾳ καὶ τὴν Οἴτην καὶ τὰ ἄλλα ὄρη μετεκινήσαμεν;\nἙρμῆς ὅτι τί;\nΧάρων οὐδὲν ἀκριβὲς ἐγὼ γοῦν ἀπὸ τοῦ ὑψηλοῦ ὁρῶ· ἐδεόμην δὲ οὐ πόλεις καὶ ὄρη αὐτὸ μόνον ὥσπερ ἐν γραφαῖς ὁρᾶν, ἀλλὰ τοὺς ἀνθρώπους αὐτοὺς καὶ ἃ πράττουσι καὶ οἷα λέγουσιν. ὥσπερ ὅτε με τὸ πρῶτον ἐντυχὼν εἶδες γελῶντα καὶ ἤρου γε ὅ τι γελῴην, ἀκούσας τινὸς ἥσθην εἰς ὑπερβολήν.\nἙρμῆς τί δὲ τοῦτο ἦν;\nΧάρων ἐπὶ δεῖπνον, οἶμαι, κληθείς τις ὑπό τινος τῶν φίλων ἐς τὴν ὑστεραίαν, μάλιστα ἥξω, ἔφη, καὶ μεταξὺ λέγοντος ἀπὸ τοῦ τέγους κεραμὶς ἐμπεσοῦσα οὐκ οἶδʼ ὅτου κινήσαντος ἀπέκτεινεν αὐτόν. ἐγέλασα οὖν οὐκ ἐπιτελέσαντος τὴν ὑπόσχεσιν. ἔοικα δὲ καὶ νῦν ὑποκαταβήσεσθαι, ὡς μᾶλλον βλέποιμι καὶ ἀκούοιμι.\nἙρμῆς ἔχʼ ἀτρέμα· καὶ τοῦτο γὰρ ἐγὼ ἰάσομαί σοι καὶ ὀξυδερκέστατον ἐν βραχεῖ σε ἀποφανῶ παρʼ Ὁμήρου τινὰ καὶ πρὸς τοῦτο ἐπῳδὴν λαβών, κἀπειδὰν εἴπω τὰ ἔπη, μέμνησο μηκέτι ἀμβλυώττειν, ἀλλὰ σαφῶς πάντα ὁρᾶν.\nΧάρων λέγε μόνον.\nἙρμῆςἀχλὺν δʼ αὖ τοι ἀπʼ ὀφθαλμῶν ἕλον, ἣ πρὶν ἐπῆεν,ὄφρʼ εὖ γινώσκοις ἠμὲν θεὸν ἠδὲ καὶ ἄνδρα. τί ἐστιν; ἤδη ὁρᾷς;\nΧάρων ὑπερφυῶς γε· τυφλὸς ὁ Λυγκεὺς ἐκεῖνος ὡς πρὸς ἐμέ· ὥστε σὺ τὸ ἐπὶ τούτῳ προσδίδασκέ με καὶ ἀποκρίνου ἐρωτῶντι. ἀλλὰ βούλει κατὰ τὸν Ὅμηρον κἀγὼ ἔρωμαί σε, ὡς μάθῃς οὐδʼ αὐτὸν ἀμελέτητον ὄντα με τῶν Ὁμήρου;\nἙρμῆς καὶ πόθεν σὺ ἔχεις τι τῶν ἐκείνου εἰδέναι, ναύτης ἀεὶ καὶ πρόσκωπος ὤν;\nΧάρων ὁρᾷς, ὀνειδιστικὸν τοῦτο εἰς τὴν τέχνην. ἐγὼ δὲ ὁπότε διεπόρθμευον αὐτὸν ἀποθανόντα, πολλὰ ῥαψῳδοῦντος ἀκούσας ἐνίων ἔτι μέμνημαι· καίτοι χειμὼν ἡμᾶς οὐ μικρὸς τότε κατελάμβανεν. ἐπεὶ γὰρ ἤρξατο ᾄδειν οὐ πάνυ αἴσιόν τινα ᾠδὴν τοῖς πλέουσιν, ὡς ὁ Ποσειδῶν συνήγαγε τὰς νεφέλας καὶ ἐτάραξε τὸν πόντον ὥσπερ τορύνην τινὰ ἐμβαλὼν τὴν τρίαιναν καὶ πάσας τὰς θυέλλας ὠρόθυνε καὶ ἄλλα πολλά, κυκῶν τὴν θάλατταν ὑπὸ τῶν ἐπῶν, χειμὼν ἄφνω καὶ γνόφος ἐμπεσὼν ὀλίγου δεῖν περιέτρεψεν ἡμῖν τὴν ναῦν ὅτε περ καὶ ναυτιάσας ἐκεῖνος ἀπήμεσε τῶν ῥαψῳδιῶν τὰς πολλὰς αὐτῇ Σκύλλῃ καὶ Χαρύβδει καὶ Κύκλωπι. οὐ χαλεπὸν οὖν ἦν ἐκ τοσούτου ἐμέτου ὀλίγα γοῦν διαφυλάττειν.\nΧάρωνεἰπὲ γάρ μοι· τίς τʼ ἄρʼ ὅδʼ ἐστὶ πάχιστος ἀνὴρ ἠΰς τε μέγας τε,ἔξοχος ἀνθρώπων κεφαλὴν καὶ εὐρέας ὤμους;\nἙρμῆς Μίλων οὗτος ὁ ἐκ Κρότωνος ἀθλητής. ἐπικροτοῦσι δʼ αὐτῷ οἱ Ἕλληνες, ὅτι τὸν ταῦρον ἀράμενος φέρει διὰ τοῦ σταδίου μέσου.\nΧάρων καὶ πόσῳ δικαιότερον ἂν ἐμέ, ὦ Ἑρμῆ, ἐπαινοῖεν, ὃς αὐτόν σοι τὸν Μίλωνα μετʼ ὀλίγον συλλαβὼν ἐνθήσομαι ἐς τὸ σκαφίδιον, ὁπόταν ἥκῃ πρὸς ἡμᾶς ὑπὸ τοῦ ἀμαχωτάτου τῶν ἀνταγωνιστῶν καταπαλαισθεὶς τοῦ Θανάτου, μηδὲ συνεὶς ὅπως αὐτὸν ὑποσκελίζει; κᾆτα οἰμώξεται ἡμῖν δηλαδὴ μεμνημένος τῶν στεφάνων τούτων καὶ τοῦ κρότου· νῦν δὲ μέγα φρονεῖ θαυμαζόμενος ἐπὶ τῇ τοῦ ταύρου φορᾷ. τί δʼ οὖν; οἰηθῶμεν ἄρα ἐλπίζειν αὐτὸν καὶ τεθνήξεσθαί ποτε;\nἙρμῆς πόθεν ἐκεῖνος θανάτου νῦν μνημονεύσειεν ἂν ἐν ἀκμῇ τοσαύτῃ;\nΧάρων ἔα τοῦτον οὐκ εἰς μακρὰν γέλωτα ἡμῖν παρέξοντα ὁπόταν πλέῃ, μηδʼ ἐμπίδα οὐχ ὅπως ταῦρον ἔτι ἄρασθαι δυνάμενος.\nΧάρωνσὺ δέ μοι ἐκεῖνο εἰπέ, τίς τʼ ἄρʼ ὅδʼ ἄλλος ὁ σεμνὸς ἀνήρ; οὐχ Ἕλλην, ὡς ἔοικεν, ἀπὸ γοῦν τῆς στολῆς.\nἙρμῆς Κῦρος, ὦ Χάρων, ὁ Καμβύσου, ὃς τὴν ἀρχὴν πάλαι Μήδων ἐχόντων νῦν Περσῶν ἤδη ἐποίησεν εἶναι· καὶ Ἀσσυρίων δʼ ἔναγχος οὗτος ἐκράτησε καὶ Βαβυλῶνα παρεστήσατο καὶ νῦν ἐλασείοντι ἐπὶ Λυδίαν ἔοικεν, ὡς καθελὼν τὸν Κροῖσον ἄρχοι ἁπάντων.\nΧάρων ὁ Κροῖσος δὲ ποῦ ποτε κἀκεῖνός ἐστιν;\nἙρμῆς ἐκεῖσε ἀπόβλεψον ἐς τὴν μεγάλην ἀκρόπολιν, τὴν τὸ τριπλοῦν τεῖχος· Σάρδεις ἐκεῖναι, καὶ τὸν Κροῖσον αὐτὸν ὁρᾷς ἤδη ἐπὶ κλίνης χρυσῆς καθήμενον, Σόλωνι τῷ Ἀθηναίῳ διαλεγόμενον, βούλει ἀκούσωμεν αὐτῶν ὅ τι καὶ λέγουσι;\nΧάρων πάνυ μὲν οὖν.\nΚροῖσος ὦ ξένε Ἀθηναῖε, εἶδες γάρ μου τὸν πλοῦτον καὶ τοὺς θησαυροὺς καὶ ὅσος ἄσημος χρυσός ἐστιν ἡμῖν καὶ τὴν ἄλλην πολυτέλειαν, εἰπέ μοι, τίνα ἡγῇ τῶν ἁπάντων ἀνθρώπων εὐδαιμονέστατον εἶναι.\nΧάρων τί ἄρα ὁ Σόλων ἐρεῖ;\nἙρμῆς θάρρει· οὐδὲν ἀγεννές, ὦ Χάρων.\nΣόλων ὦ Κροῖσε, ὀλίγοι μὲν οἱ εὐδαίμονες· ἐγὼ δὲ ὧν οἶδα Κλέοβιν καὶ Βίτωνα ἡγοῦμαι εὐδαιμονεστάτους γενέσθαι, τοὺς τῆς ἱερείας παῖδας τῆς Ἀργόθεν, τοὺς ἅμα πρῴην ἀποθανόντας, ἐπεὶ τὴν μητέρα ὑποδύντες εἵλκυσαν ἐπὶ τῆς ἀπήνης ἄχρι πρὸς τὸ ἱερόν.\nΚροῖσος ἔστω· ἐχέτωσαν ἐκεῖνοι τὰ πρῶτα τῆς εὐδαιμονίας. ὁ δεύτερος δὲ τίς ἂν εἴη;\nΣόλων Τέλλος ὁ Ἀθηναῖος, ὃς εὖ τʼ ἐβίω καὶ ἀπέθανεν ὑπὲρ τῆς πατρίδος.\nΚροῖσος ἐγὼ δέ, ὦ κάθαρμα, οὔ σοι δοκῶ εὐδαίμων εἶναι;\nΣόλων οὐδέπω οἶδα, ὦ Κροῖσε, ἢν μὴ πρὸς τὸ τέλος ἀφίκῃ τοῦ βίου· ὁ γὰρ θάνατος ἀκριβὴς ἔλεγχος τῶν τοιούτων καὶ τὸ ἄχρι πρὸς τὸ τέρμα εὐδαιμόνως διαβιῶναι.\nΧάρων κάλλιστα, ὦ Σόλων, ὅτι ἡμῶν οὐκ ἐπιλέλησαι, ἀλλὰ παρὰ τὸ πορθμεῖον αὐτὸ ἀξιοῖς γίγνεσθαι τὴν περὶ τῶν τοιούτων κρίσιν.\nΧάρωνἀλλά τίνας ἐκείνους ὁ Κροῖσος ἐκπέμπει ἢ τί ἐπὶ τῶν ὤμων φέρουσι;\nἙρμῆς πλίνθους τῷ Πυθίῳ χρυσᾶς ἀνατίθησι μισθὸν τῶν χρησμῶν ὑφʼ ὧν καὶ ἀπολεῖται μικρὸν ὕστερον φιλόμαντις δὲ ἁνὴρ ἐκτόπως.\nΧάρων ἐκεῖνο γάρ ἐστιν ὁ χρυσός, τὸ λαμπρὸν ὃ ἀποστίλβει, τὸ ὕπωχρον μετʼ ἐρυθήματος; νῦν γὰρ πρῶτον εἶδον, ἀκούων ἀεί.\nἙρμῆς ἐκεῖνο, ὦ Χάρων, τὸ ἀοίδιμον ὄνομα καὶ περιμάχητον.\nΧάρων καὶ μὴν οὐχ ὁρῶ ὅ τι τὸ ἀγαθὸν αὐτῷ πρόσεστιν, εἰ μὴ ἄρα ἕν τι μόνον, ὅτι βαρύνονται οἱ φέροντες αὐτό,\nἙρμῆς οὐ γὰρ οἶσθα ὅσοι πόλεμοι διὰ τοῦτο καὶ ἐπιβουλαὶ καὶ λῃστήρια καὶ ἐπιορκίαι καὶ φόνοι καὶ δεσμὰ καὶ ἐμπορίαι καὶ δουλεῖαι;\nΧάρων διὰ τοῦτο, ὦ Ἑρμῆ, τὸ μὴ πολὺ τοῦ χαλκοῦ διαφέρον; οἶδα γὰρ τὸν χαλκόν, ὀβολόν, ὡς οἶσθα, παρὰ τῶν καταπλεόντων ἑκάστου ἐκλέγων.\nἙρμῆς ναί· ἀλλὰ ὁ χαλκὸς μὲν πολύς, ὥστε οὐ πάνυ σπουδάζεται ὑπʼ αὐτῶν τοῦτον δὲ ὀλίγον ἐκ πολλοῦ τοῦ βάθους οἱ μεταλλεύοντες ἀνορύττουσι· πλὴν ἀλλὰ ἐκ τῆς γῆς καὶ οὗτος ὥσπερ ὁ μόλυβδος καὶ τὰ ἄλλα.\nΧάρων δεινήν τινα λέγεις τῶν ἀνθρώπων τὴν ἀβελτερίαν, οἳ τοσοῦτον ἔρωτα ἐρῶσιν ὠχροῦ καὶ βαρέος κτήματος.\nἙρμῆς ἀλλὰ οὐ Σόλων γε ἐκεῖνος, ὦ Χάρων, ἐρᾶν αὐτοῦ φαίνεται, ὅς, ὡς ὁρᾷς, καταγελᾷ τοῦ Κροίσου καὶ τῆς μεγαλαυχίας τοῦ βαρβάρου, καί μοι δοκεῖν ἐρέσθαι τι βούλεται αὐτόν ἐπακούσωμεν οὖν.\nΣόλων εἰπέ μοι, ὦ Κροῖσε, οἴει γάρ τι δεῖσθαι τῶν πλίνθων τούτων τὸν Πύθιον;\nΚροῖσος νὴ Δίʼ· οὐ γάρ ἐστιν αὐτῷ ἐν Δελφοῖς ἀνάθημα οὐδὲν τοιοῦτον.\nΣόλων οὐκοῦν μακάριον οἴει τὸν θεὸν ἀποφανεῖν εἰ κτήσαιτο σὺν τοῖς ἄλλοις καὶ πλίνθους χρυσᾶς;\nΚροῖσος πῶς γὰρ οὔ;\nΣόλων πολλήν μοι λέγεις, ὦ Κροῖσε, πενίαν ἐν τῷ οὐρανῷ, εἰ ἐκ Λυδίας μεταστέλλεσθαι τὸ ʼχρυσίον δεήσει αὐτούς, ἢν ἐπιθυμήσωσι.\nΚροῖσος ποῦ γὰρ τοσοῦτος ἂν γίνοιτο χ;χρυσὸς ὅσος παρʼ ἡμῖν;\nΣόλων εἰπέ μοι, σίδηρος δὲ φύεται ἐν Λυδίᾳ;\nΚροῖσος οὐ πάνυ τι.\nΣόλων τοῦ βελτίονος ἄρα ἐνδεεῖς ἐστε.\nΚροῖσος πῶς ἀμείνων ὁ σίδηρος χρυσίου;\nΣόλων ἢν ἀποκρίνῃ μηδὲν ἀγανακτῶν, μάθοις ἄν.\nΚροῖσος ἐρώτα, ὦ Σόλων.\nΣόλων πότεροι ἀμείνους, οἱ σώζοντές τινας ἢ οἱ σωζόμενοι πρὸς αὐτῶν;\nΚροῖσος οἱ σώζοντες δηλαδή.\nΣόλων ἆρʼ οὖν, ἢν Κῦρος, ὡς λογοποιοῦσι τινες, ἐπίῃ Λυδοῖς, χρυσᾶς μαχαίρας σὺ ποιήσῃ τῷ στρατῷ, ἢ ὁ σίδηρος ἀναγκαῖος τότε;\nΚροῖσος ὁ σίδηρος δῆλον ὅτι.\nΣόλων καὶ εἴ γε τοῦτον μὴ παρασκευάσαιο, οἴχοιτο ἄν σοι ὁ χρυσὸς ἐς Πέρσας αἰχμάλωτος.\nΚροῖσος εὐφήμει, ἄνθρωπε.\nΣόλων μὴ γένοιτο μὲν οὕτω ταῦτα· φαίνῃ δʼ οὖν ἀμείνω τοῦ χρυσοῦ τὸν σίδηρον ὁμολογῶν.\nΚροῖσος οὐκοῦν καὶ τῷ θεῷ σιδηρᾶς πλίνθους κελεύεις ἀνατιθέναι με, τὸν δὲ χρυσὸν ὀπίσω αὖθις ἀνακαλεῖν;\nΣόλων οὐδὲ σιδήρου ἐκεῖνός γε δεήσεται, ἀλλʼ ἤν, τε χαλκὸν ἤν τε χρυσὸν ἀναθῇς, ἄλλοις μέν ποτε κτῆμα καὶ ἕρμαιον ἔσῃ ἀνατεθεικώς, Φωκεῦσιν ἢ Βοιωτοῖς ἢ Δελφοῖς αὐτοῖς ἤ τινι τυράννῳ ἢ λῃστῇ, τῷ δὲ θεῷ ὀλίγον μέλει τῶν σῶν χρυσοποιιῶν.\nΚροῖσος ἀεὶ σύ μου τῷ πλούτῳ προσπολεμεῖς καὶ φθονεῖς.\nἙρμῆς οὐ φέρει ὁ Λυδός, ὦ Χάρων, τὴν παρρησίαν καὶ τὴν ἀλήθειαν τῶν λόγων, ἀλλὰ ξένον αὐτῷ δοκεῖ τὸ πρᾶγμα, πένης ἄνθρωπος οὐχ ὑποπτήσσων, τὸ δὲ παριστάμενον ἐλευθέρως λέγων. μεμνήσεται δʼ οὖν μικρὸν ὕστερον τοῦ Σόλωνος, ὅταν αὐτὸν δέῃ ἁλόντα ἐπὶ τὴν πυρὰν ὑπὸ τοῦ Κύρου ἀναχθῆναι· ἤκουσα γὰρ τῆς Κλωθοῦς πρῴην ἀναγινωσκούσης τὰ ἑκάστῳ ἐπικεκλωσμένα, ἐν οἷς καὶ ταῦτα ἐγέγραπτο, Κροῖσον μὲν ἁλῶναι ὑπὸ Κύρου, Κῦρον δὲ αὐτὸν ὑπʼ ἐκεινησὶ τῆς Μασσαγέτιδος ἀποθανεῖν. ὁρᾷς τὴν Σκυθίδα, τὴν ἐπὶ τοῦ ἵππου τούτου τοῦ λευκοῦ ἐξελαύνουσαν;\nΧάρων νὴ Δία.\nἙρμῆς Τόμυρις ἐκείνη ἐστί, καὶ τὴν κεφαλήν γε ἀποτεμοῦσα τοῦ Κύρου αὕτη ἐς ἀσκὸν ἐμβαλεῖ πλήρη αἵματος. ὁρᾷς δὲ καὶ τὸν υἱὸν αὐτοῦ τὸν νεανίσκον; Καμβύσης ἐκεῖνός ἐστιν οὗτος βασιλεύσει μετὰ τὸν πατέρα καὶ μυρία σφαλεὶς ἒν τε Λιβύῃ καὶ Αἰθιοπίᾳ τὸ τελευταῖον μανεὶς ἀποθανεῖται ἀποκτείνας τὸν Ἆπιν.\nΧάρων ὢ πολλοῦ γέλωτος. ἀλλὰ νῦν τίς ἂν αὐτοὺς προσβλέψειεν οὕτως ὑπερφρονοῦντας τῶν ἄλλων; ἢ τίς ἂν πιστεύσειεν ὡς μετʼ ὀλίγον οὗτος μὲν αἰχμάλωτος ἔσται, οὗτος δὲ τὴν κεφαλὴν ἕξει ἐν ἀσκῷ αἵματος;\nΧάρωνἐκεῖνος δὲ τίς ἐστιν, ὦ Ἑρμῆ, ὁ τὴν πορφυρᾶν ἐφεστρίδα ἐμπεπορπημένος, ὁ τὸ διάδημα, ᾧ τὸν δακτύλιον ὁ μάγειρος ἀναδίδωσι τὸν ἰχθὺν ἀνατεμών, νήσῳ ἐν ἀμφιρύτῃ; βασιλεὺς δέ τις εὔχεται εἶναι.\nἙρμῆς εὖ γε παρῳδεῖς, ὦ Χάρων. ἀλλὰ Πολυκράτην ὁρᾷς τὸν Σαμίων τύραννον πανευδαίμονα ἡγούμενον εἶναι· ἀτὰρ καὶ οὗτος αὐτὸς ὑπὸ τοῦ παρεστῶτος οἰκέτου Μαιανδρίου προδοθεὶς Ὀροίτῃ τῷ σατράπῃ ἀνασκολοπισθήσεται, ἅθλιος ἐκπεσὼν τῆς εὐδαιμονίας ἐν ἀκαρεῖ τοῦ χρόνου· καὶ ταῦτα γὰρ τῆς Κλωθοῦς ἐπήκουσα.\nΧάρων ἄγαμαι Κλωθοῦς γεννικῆς· καῖε αὐτούς, ὦ βελτίστη, καὶ τὰς κεφαλὰς ἀπότεμνε καὶ ἀνασκολόπιζε, ὡς εἰδῶσιν ἄνθρωποι ὄντες· ἐν τοσούτῳ δὲ ἐπαιρέσθων ὡς ἂν ἀφʼ ὑψηλοτέρου ἀλγεινότερον καταπεσούμενοι. ἐγὼ δὲ γελάσομαι τότε γνωρίσας αὐτῶν ἕκαστον γυμνὸν ἐν τῷ σκαφιδίῳ μήτε τὴν πορφυρίδα μήτε τιάραν ἢ κλίνην χρυσῆν κομίζοντας.\nἙρμῆς καὶ τὰ μὲν τούτων ὧδε ἕξει. τὴν δὲ πληθὺν ὁρᾷς, ὦ Χάρων, τοὺς πλέοντας αὐτῶν, τοὺς πολεμοῦντας, τοὺς δικαζομένους, τοὺς γεωργοῦντας, τοὺς δανείζοντας, τοὺς προσαιτοῦντας;\nΧάρων ὁρῶ ποικίλην τινὰ τὴν διατριβὴν καὶ μεστὸν ταραχῆς τὸν βίον καὶ τὰς πόλεις γε αὐτῶν ἐοικυίας τοῖς σμήνεσιν, ἐν οἷς ἅπας μὲν ἴδιόν τι κέντρον ἔχει καὶ τὸν πλησίον κεντεῖ, ὀλίγοι δέ τινες ὥσπερ σφῆκες ἄγουσι καὶ φέρουσι τὸ ὑποδεέστερον. ὁ δὲ περιπετόμενος αὐτοὺς ἐκ τἀφανοῦς οὗτος ὄχλος τίνες εἰσίν;\nἙρμῆς ἐλπίδες, ὦ Χάρων, καὶ δείματα καὶ ἄγνοιαι καὶ ἡδοναὶ καὶ φιλαργυρίαι καὶ ὀργαὶ καὶ μίση καὶ τὰ τοιαῦτα. τούτων δὲ ἡ ἄγνοια μὲν κάτω συναναμέμικται αὐτοῖς καὶ συμπολιτεύεται, καὶ νὴ Δία καὶ τὸ μῖσος καὶ ὀργὴ καὶ ζηλοτυπία καὶ ἀμαθία καὶ ἀπορία καὶ φιλαργυρία, ὁ φόβος δὲ καὶ αἱ ἐλπίδες ὑπεράνω πετόμενοι ὁ μὲν ἐμπίπτων ἐκπλήττει ἐνίοτε καὶ ὑποπτήσσειν ποιεῖ, αἱ δʼ ἐλπίδες ὑπὲρ κεφαλῆς αἰωρούμεναι, ὁπόταν μάλιστα οἴηταί τις ἐπιλήψεσθαι αὐτῶν, ἀναπτάμεναι οἴχονται κεχηνότας αὐτοὺς ἀπολιποῦσαι, ὅπερ καὶ τὸν Τάνταλον κάτω πάσχοντα ὁρᾷς ὑπὸ τοῦ ὕδατος.\nἙρμῆςἢν δὲ ἀτενίσῃς, κατόψει καὶ τὰς Μοίρας ἄνω ἐπικλωθούσας ἑκάστῳ τὸν ἄτρακτον, ἀφʼ οὗ ἠρτῆσθαι συμβέβηκεν ἅπαντας ἐκ λεπτῶν νημάτων. ὁρᾷς καθάπερ ἀράχνιά τινα καταβαίνοντα ἐφʼ ἕκαστον ἀπὸ τῶν ἀτράκτων;\nΧάρων ὁρῶ πάνυ λεπτὸν ἑκάστῳ νῆμα, ἐπιπεπλεγμένον γε τὰ πολλά, τοῦτο μὲν ἐκείνῳ, ἐκεῖνο δὲ ἄλλῳ.\nἙρμῆς εἰκότως, ὦ πορθμεῦ· εἵμαρται γὰρ ἐκείνῳ μὲν ὑπὸ τούτου φονευθῆναι, τούτῳ δὲ ὑπʼ ἄλλου, καὶ κληρονομῆσαί γε τοῦτον μὲν ἐκείνου, ὅτου ἂν ᾖ μικρότερον τὸ νῆμα, ἐκεῖνον δὲ αὖ τούτου· τοιόνδε γάρ τι ἡ ἐπιπλοκὴ δηλοῖ. ὁρᾷς δʼ οὖν ἀπὸ λεπτοῦ κρεμαμένους ἅπαντας· καὶ οὗτος μὲν ἀνασπασθεὶς ἄνω μετέωρός ἐστι καὶ μετὰ μικρὸν καταπεσών, ἀπορραγέντος τοῦ λίνου ἐπειδὰν μηκέτι ἀντέχῃ πρὸς τὸ βάρος, μέγαν τὸν ψόφον ἐργάσεται, οὗτος δὲ ὀλίγον ἀπὸ γῆς αἰωρούμενος, ἢν καὶ πέσῃ, ἀψοφητὶ κείσεται,μόλις καὶ τοῖς γείτοσιν ἐξακουσθέντος τοῦ πτώματος.\nΧάρων παγγέλοια ταῦτα, ὦ Ἑρμῆ.\nἙρμῆς καὶ μὴν οὐδʼ εἰπεῖν ἔχοις ἂν κατὰ τὴν ἀξίαν ὅπως ἐστὶ καταγέλαστα, ὦ Χάρων, καὶ μάλιστα αἱ ἄγαν σπουδαὶ αὐτῶν καὶ τὸ μεταξὺ τῶν ἐλπίδων οἴχεσθαι ἀναρπάστους γινομένους ὑπὸ τοῦ βελτίστου Θανάτου. ἄγγελοι δὲ καὶ ὑπηρέται αὐτοῦ μάλα πολλοί, ὡς ὁρᾷς, ἠπίαλοι καὶ πυρετοὶ καὶ φθόαι καὶ περιπλευμονίαι καὶ ξίφη καὶ λῃστήρια καὶ κώνεια καὶ δικασταὶ καὶ τύραννοι· καὶ τούτων οὐδὲν ὅλως αὐτοὺς εἰσέρχεται, ἔστʼ ἂν εὖ πράττωσιν, ὅταν δὲ σφαλῶσι, πολὺ τὸ ὀττοτοῖ καὶ αἰαῖ καὶ οἴμοι. εἰ δὲ εὐθὺς ἐξ ἀρχῆς ἐνενόουν ὅτι θνητοὶ τὲ εἰσιν αὐτοὶ καὶ ὀλίγον τοῦτον χρόνον ἐπιδημήσαντες τῷ βίῳ ἀπίασιν ὥσπερ ἐξ ὀνείρατος πάντα ὑπὲρ γῆς ἀφέντες, ἔζων τε ἂν σωφρονέστερον καὶ ἧττον ἠνιῶντο ἀποθανόντες· νῦν δὲ εἰς ἀεὶ ἐλπίσαντες χρήσεσθαι τοῖς παροῦσιν, ἐπειδὰν ἐπιστὰς ὁ ὑπηρέτης καλῇ καὶ ἀπάγῃ πεδήσας τῷ πυρετῷ ἢ τῇ φθόῃ, ἀγανακτοῦσι πρὸς τὴν ἀγωγὴν οὔποτε προσδοκήσαντες ἀποσπασθήσεσθαι αὐτῶν. ἢ τί γὰρ οὐκ ἂν ποιήσειεν ἐκεῖνος ὁ τὴν οἰκίαν σπουδῇ οἰκοδομούμενος καὶ τοὺς ἐργάτας ἐπισπέρχων, εἰ μάθοι ὅτι ἡ μὲν ἕξει τέλος αὐτῷ, ὁ δὲ ἄρτι ἐπιθεὶς τὸν ὄροφον ἄπεισι τῷ κληρονόμῳ καταλιπὼν ἀπολαύειν αὐτῆς, αὐτὸς μηδὲ δειπνήσας ἅθλιος ἐν αὐτῇ; ἐκεῖνος μὲν γὰρ ὁ χαίρων ὅτι ἄρρενα παῖδα τέτοκεν αὐτῷ ἡ γυνή, καὶ τοὺς φίλους διὰ τοῦτο ἑστιῶν καὶ τοὔνομα τοῦ πατρὸς τιθέμενος, εἰ ἠπίστατο ὡς ἑπτέτης γενόμενος ὁ παῖς τεθνήξεται, ἆρα ἄν σοι δοκεῖ χαίρειν ἐπʼ αὐτῷ γεννωμένῳ; ἀλλὰ τὸ αἴτιον, ὅτι τὸν μὲν εὐτυχοῦντα ἐπὶ τῷ παιδὶ ἐκεῖνον ὁρᾷ τὸν τοῦ ἀθλητοῦ πατέρα τοῦ Ὀλύμπια νενικηκότος, τὸν γείτονα δὲ τὸν ἐκκομίζοντα τὸ παιδίον οὐχ ὁρᾷ οὐδὲ οἶδεν ἀφʼ οἵας αὐτῷ κρόκης ἐκρέματο. τοὺς μὲν γὰρ περὶ τῶν ὅρων διαφερομένους ὁρᾷς, ὅσοι εἰσί, καὶ τοὺς συναγείροντας τὰ χρήματα, εἶτα, πρὶν ἀπολαῦσαι αὐτῶν, καλουμένους ὑφʼ ὧν εἶπον τῶν ἀγγέλων τε καὶ ὑπηρετῶν.\nΧάρων ὁρῶ ταῦτα πάντα καὶ πρὸς ἐμαυτόν γε ἐννοῶ ὅ τι τὸ ἡδὺ αὐτοῖς παρὰ τὸν βίον ἤ τί ἐκεῖνό ἐστιν, οὗ στερούμενοι ἀγανακτοῦσιν. ἢν γοῦν τοὺς βασιλέας αὐτῶν ἴδῃ τις, οἵπερ εὐδαιμονέστατοι εἶναι δοκοῦσιν, ἔξω τοῦ ἀβεβαίου ὡς φὴς καὶ ἀμφιβόλου τῆς τύχης, πλείω τῶν ἡδέων τὰ ἀνιαρὰ εὑρήσει προσόντα αὐτοῖς, φόβους καὶ ταραχὰς καὶ μίση καὶ ἐπιβουλὰς καὶ ὀργὰς καὶ κολακείας· τούτοις γὰρ ἅπαντες σύνεισιν. ἐῶ πένθη καὶ νόσους καὶ πάθη ἐξ ἰσοτιμίας δηλαδὴ ἄρχοντα αὐτῶν· ὅπου δὲ τὰ τούτων πονηρά, λογίζεσθαι καιρὸς οἷα τὰ τῶν ἰδιωτῶν ἂν εἴη.\nΧάρωνἐθέλω δʼ οὖν σοι, ὦ Ἑρμῆ, εἰπεῖν, ᾧτινι ἐοικέναι μοι ἔδοξαν οἱ ἄνθρωποι καὶ ὁ βίος ἅπας αὐτῶν. ἤδη ποτὲ πομφόλυγας ἐν ὕδατι ἐθεάσω ὑπὸ κρουνῷ τινι καταράττοντι ἀνισταμένας; τὰς φυσαλλίδας λέγω, ἀφʼ ὧν συναγείρεται ὁ ἀφρός· ἐκείνων τοίνυν τινὲς μὲν μικραί εἰσι καὶ αὐτίκα ἐκραγεῖσαι ἀπέσβησαν, αἱ δʼ ἐπὶ πλέον διαρκοῦσι· καὶ προσχωρουσῶν αὐταῖς τῶν ἄλλων αὗται ὑπερφυσώμεναι ἐς μέγιστον ὄγκον αἴρονται, ἔπειτα μέντοι κἀκεῖναι πάντως ἐξερράγησάν ποτε· οὐ γὰρ οἷόν τε ἄλλως γενέσθαι. τοῦτό ἐστιν ὁ ἀνθρώπου βίος· ἅπαντες ὑπὸ πνεύματος ἐμπεφυσημένοι οἱ μὲν μείζους, οἱ δὲ ἐλάττους· καὶ οἱ μὲν ὀλιγοχρόνιον ἔχουσι καὶ ὠκύμορον τὸ φύσημα, οἱ δὲ ἅμα τῷ συστῆναι ἐπαύσαντο· πᾶσι δʼ οὖν ἀπορραγῆναι ἀναγκαῖον.\nἙρμῆς οὐδὲν χεῖρον σὺ τοῦ Ὁμήρου εἴκασας, ὦ Χάρων, ὃς φύλλοις τὸ γένος αὐτῶν ὁμοιοῖ.\nΧάρων καὶ τοιοῦτοι ὄντες, ὦ Ἑρμῆ, ὁρᾷς οἷα ποιοῦσι καὶ ὡς φιλοτιμοῦνται πρὸς ἀλλήλους ἀρχῶν πέρι καὶ τιμῶν καὶ κτήσεων ἁμιλλώμενοι, ἅπερ ἅπαντα καταλιπόντας αὐτοὺς δεήσει ἕνα ὀβολὸν ἔχοντας ἥκειν παρʼ ἡμᾶς. βούλει οὖν, ἐπείπερ ἐφʼ ὑψηλοῦ ἐσμέν, ἀναβοήσας παμμέγεθες παραινέσω αὐτοῖς ἀπέχεσθαι μὲν τῶν ματαίων πόνων, ζῆν δὲ ἀεὶ τὸν θάνατον πρὸ ὀφθαλμῶν ἔχοντας, λέγων, μάταιοι, τί ἐσπουδάκατε περὶ ταῦτα; παύσασθε κάμνοντες· οὐ γὰρ εἰς ἀεὶ βιώσεσθε· οὐδὲν τῶν ἐνταῦθα σεμνῶν ἀΐδιόν ἐστιν, οὐδʼ ἂν ἀπαγάγοι τις αὐτῶν τι σὺν αὑτῷ ἀποθανών, ἀλλʼ ἀνάγκη τὸν μὲν γυμνὸν οἴχεσθαι, τὴν οἰκίαν δὲ καὶ τὸν ἀγρὸν καὶ τὸ χρυσίον ἀεὶ ἄλλων εἶναι καὶ μεταβάλλειν τοὺς δεσπότας. εἰ ταῦτα καὶ τὰ τοιαῦτα ἐξ ἐπηκόου ἐμβοήσαιμι αὐτοῖς, οὐκ ἂν οἴει μεγάλα ὠφεληθῆναι τὸν βίον καὶ σωφρονεστέρους ἂν γενέσθαι παρὰ πολύ;\nἙρμῆς ὦ μακάριε, οὐκ οἶσθα ὅπως αὐτοὺς ἡ ἄγνοια καὶ ἡ ἀπάτη διατεθείκασιν, ὡς μηδʼ ἂν τρυπάνῳ ἔτι διανοιχθῆναι αὐτοῖς τὰ ὦτα, τοσούτῳ κηρῷ ἔβυσαν αὐτά, οἷόν περ ὁ Ὀδυσσεὺς τοὺς ἑταίρους ἔδρασε δέει τῆς Σειρήνων ἀκροάσεως. πόθεν οὖν ἂν ἐκεῖνοι δυνηθεῖεν ἀκοῦσαι, ἢν καὶ σὺ κεκραγὼς διαρραγῇς; ὅπερ γάρ παρʼ ὑμῖν ἡ Λήθη δύναται, τοῦτο ἐνταῦθα ἡ ἄγνοια ἐργάζεται. πλὴν ἀλλὰ εἰσὶν αὐτῶν ὀλίγοι οὐ παραδεδεγμένοι τὸν κηρὸν ἐς τὰ ὦτα, πρὸς τὴν ἀλήθειαν ἀποκλίνοντες, ὀξὺ δεδορκότες ἐς τὰ πράγματα καὶ κατεγνωκότες οἷά ἐστιν.\nΧάρων οὐκοῦν ἐκείνοις γοῦν ἐμβοήσωμεν.\nἙρμῆς περιττὸν καὶ τοῦτο, λέγειν πρὸς αὐτοὺς ἴσασιν. ὁρᾷς ὅπως ἀποσπάσαντες τῶν πολλῶν καταγελῶσι τῶν γιγνομένων καὶ οὐδαμῆ οὐδαμῶς ἀρέσκονται αὐτοῖς, ἀλλὰ δῆλοί εἰσι δρασμὸν ἤδη βουλεύοντες παρʼ ὑμᾶς ἀπὸ τοῦ βίου. καὶ γὰρ καὶ μισοῦνται ἐλέγχοντες αὐτῶν τὰς ἀμαθίας.\nΧάρων εὖ γε, ὦ γεννάδαι· πλὴν πάνυ ὀλίγοι εἰσίν, ὦ Ἑρμῆ.ʼ\nἙρμῆς ἱκανοὶ καὶ οὗτοι. ἀλλὰ κατίωμεν ἤδη.\nΧάρων εν ἔτι ἐπόθουν, ὦ Ἑρμῆ, εἰδέναι, καί μοι δείξας αὐτὸ ἐντελῆ ἔσῃ τὴν περιήγησιν πεποιημένος, τὰς ἀποθήκας τῶν σωμάτων, ἵνα κατορύττουσι, θεάσασθαι.\nἙρμῆς ἠρία, ὦ Χάρων, καὶ τύμβους καὶ τάφους καλοῦσι τὰ τοιαῦτα. πλὴν τὰ πρὸ τῶν πόλεων ἐκεῖνα τὰ χώματα ὁρᾷς καὶ τὰς στήλας καὶ πυραμίδας; ἐκεῖνα πάντα νεκροδοχεῖα καὶ σωματοφυλάκιά ἐστιν,\nΧάρων τί οὖν ἐκεῖνοι στεφανοῦσι τοὺς λίθους καὶ χρίουσι μύρῳ; οἱ δὲ καὶ πυρὰν νήσαντες πρὸ τῶν χωμάτων καὶ βόθρον τινὰ ὀρύξαντες καίουσί τε ταυτὶ τὰ πολυτελῆ δεῖπνα καὶ εἰς τὰ ὀρύγματα οἶνον καὶ μελίκρατον, ὡς γοῦν εἰκάσαι, ἐγχέουσιν;\nἙρμῆς οὐκ οἶδα, ὦ πορθμεῦ, τί ταῦτα πρὸς τοὺς ἐν Ἅιδου· πεπιστεύκασι δʼ οὖν τὰς ψυχὰς ἀναπεμπομένας κάτωθεν δειπνεῖν μὲν ὡς οἷόν τε περιπετομένας τὴν κνῖσαν καὶ τὸν καπνόν, πίνειν δὲ ἀπὸ τοῦ βόθρου τὸ μελίκρατον.\nΧάρων ἐκείνους ἔτι πίνειν ἢ ἐσθίειν, ὧν τὰ κρανία ξηρότατα; καίτοι γελοῖός εἰμι σοὶ λέγων ταῦτα ὁσημέραι κατάγοντι αὐτούς. οἶσθα οὖν εἰ δύναιντʼ ἂν ἔτι ἀνελθεῖν ἅπαξ ὑποχθόνιοι γενόμενοι. ἐπεί τοι καὶ παγγέλοια ἄν, ὦ Ἑρμῆ, ἔπασχον, οὐκ ὀλίγα πράγματα ἔχων, εἰ ἔδει μὴ κατάγειν μόνον αὐτούς, ἀλλὰ καὶ αὖθις ἀνάγειν πιομένους. ὦ μάταιοι, τῆς ἀνοίας, οὐκ εἰδότες ἡλίκοις ὅροις διακέκριται τὰ νεκρῶν καὶ τὰ ζώντων πράγματα καὶ οἷα τὰ παρʼ ἡμῖν ἐστι καὶ ὅτι κάτθανʼ ὁμῶς ὃ τʼ ἄτυμβος ἀνὴρ ὃς τʼ ἔλλαχε τύμβου, ἐν δὲ ἰῇ τιμῇ Ἶρος κρείων τʼ Ἀγαμέμνων Θερσίτῃ; δʼ ἶσος Θέτιδος παῖς ἠϋκόμοιο πάντες δʼ εἰσὶν ὁμῶς νεκύων ἀμενηνὰ κάρηνα, γυμνοί τε ξηροί τε κατʼ ἀσφοδελὸν λειμῶνα.\nἙρμῆς Ἡράκλεις, ὡς πολὺν τὸν Ὅμηρον ἐπαντλεῖς. ἀλλʼ ἐπείπερ ἀνέμνησας, ἐθέλω σοι δεῖξαι τὸν τοῦ Ἀχιλλέως τάφον. ὁρᾷς τὸν ἐπὶ τῇ θαλάττῃ; Σίγειον μὲν ἐκεῖθέν ἐστι τὸ Τρωϊκόν· ἀντικρὺ δὲ ὁ Αἴας τέθαπται ἐν τῷ Ῥοιτείῳ.\nΧάρων οὐ μεγάλοι, ὦ Ἑρμῆ, οἱ τάφοι. τὰς πόλεις δὲ τὰς ἐπισήμους δεῖξόν μοι ἤδη, ἃς κάτω ἀκούομεν, τὴν Νίνον τὴν Σαρδαναπάλλου καὶ Βαβυλῶνα καὶ Μυκήνας καὶ Κλεωνὰς καὶ τὴν Ἴλιον αὐτήν πολλοὺς γοῦν μέμνημαι διαπορθμεύσας ἐκεῖθεν, ὡς δέκα ὅλων ἐτῶν μὴ νεωλκῆσαι μηδὲ διαψῦξαι τὸ σκαφίδιον.\nἙρμῆς ἡ Νίνος μέν, ὦ πορθμεῦ, ἀπόλωλεν ἤδη καὶ οὐδὲ ἴχνος ἔτι λοιπὸν αὐτῆς, οὐδʼ ἂν εἴποις ὅπου ποτὲ ἦν ἡ Βαβυλὼν δέ σοι ἐκείνη ἐστὶν ἡ εὔπυργος, ἡ τὸν μέγαν περίβολον, οὐ μετὰ πολὺ καὶ αὐτὴ ζητηθησομένη ὥσπερ ἡ Νίνος· Μυκήνας δὲ καὶ Κλεωνὰς αἰσχύνομαι δεῖξαί σοι, καὶ μάλιστα τὸ Ἴλιον. ἀποπνίξεις γὰρ εὖ οἶδʼ ὅτι τὸν Ὅμηρον κατελθὼν ἐπὶ τῇ μεγαληγορίᾳ τῶν ἐπῶν. πλὴν ἀλλὰ πάλαι μὲν ἦσαν εὐδαίμονες, νῦν δὲ τεθνᾶσι καὶ αὗται· ἀποθνήσκουσι γάρ, ὦ πορθμεῦ, καὶ πόλεις ὥσπερ ἄνθρωποι, καὶ τὸ παραδοξότατον, καὶ ποταμοὶ ὅλοι· Ἰνάχου γοῦν οὐδὲ τάφος ἔτι ἐν Ἄργει καταλείπεται.\nΧάρων παπαὶ τῶν ἐπαίνων, Ὅμηρε, καὶ τῶν ὀνομάτων, Ἴλιος ἱρὴ καὶ εὐρυάγυια καὶ ἐϋκτίμεναι Κλεωναί.\nΧάρωνἀλλὰ μεταξὺ λόγων, τίνες ἐκεῖνοὶ εἰσιν οἱ πολεμοῦντες ἢ ὑπὲρ τίνος ἀλλήλους φονεύουσιν;\nἙρμῆς Ἀργείους ὁρᾷς, ὦ Χάρων, καὶ Λακεδαιμονίους καὶ τὸν ἡμιθνῆτα ἐκεῖνον στρατηγὸν Ὀθρυάδαν τὸν ἐπιγράφοντα τὸ τρόπαιον τῷ αὑτοῦ αἵματι\nΧάρων ὑπὲρ τίνος δʼ αὐτοῖς, ὦ Ἑρμῆ, ὁ πόλεμος;\nἙρμῆς ὑπὲρ τοῦ πεδίου αὐτοῦ, ἐν ᾧ μάχονται.\nΧάρων ὢ τῆς ἀνοίας, οἵ γε οὐκ ἴσασιν ὅτι, κἂν ὅλην τὴν Πελοπόννησον ἕκαστος αὐτῶν κτήσωνται, μόγις ἂν ποδιαῖον λάβοιεν τόπον παρὰ τοῦ Αἰακοῦ τὸ δὲ πεδίον τοῦτο ἄλλοτε ἄλλοι γεωργήσουσι πολλάκις ἐκ βάθρων τὸ τρόπαιον ἀνασπάσαντες τῷ ἀρότρῳ.\nἙρμῆς οὕτω μὲν ταῦτα ἔσται· ἡμεῖς δὲ καταβάντες ἤδη καὶ κατὰ χώραν εὐθετήσαντες αὖθις τὰ ὄρη ἀπαλλαττώμεθα, ἐγὼ μὲν καθʼ ἃ ἐστάλην, σὺ δὲ ἐπὶ τὸ πορθμεῖον ἥξω δέ σοι καὶ αὐτὸς μετʼ ὀλίγον νεκροστολῶν.\nΧάρων εὖ γε ἐποίησας, ὦ Ἑρμῆ· εὐεργέτης εἰς ἀεὶ ἀναγεγράψῃ, ὠνάμην γάρ τι διὰ σὲ τῆς ἀποδημίας. — οἷά ἐστι τὰ τῶν κακοδαιμόνων ἀνθρώπων πράγματα — βασιλεῖς, πλίνθοι χρυσαῖ, ἐπιτύμβια μάχαι· Χάρωνος δὲ οὐδεὶς λόγος.\n","locs":[{"loc":"urn:cts:greekLit:tlg0062.tlg023:1","start":0,"length":1632},{"loc":"urn:cts:greekLit:tlg0062.tlg023:2","start":1632,"length":1014},{"loc":"urn:cts:greekLit:tlg0062.tlg023:3","start":2646,"length":1281},{"loc":"urn:cts:greekLit:tlg0062.tlg023:4","start":3927,"length":1144},{"loc":"urn:cts:greekLit:tlg0062.tlg023:5","start":5071,"length":1069},{"loc":"urn:cts:greekLit:tlg0062.tlg023:6","start":6140,"length":978},{"loc":"urn:cts:greekLit:tlg0062.tlg023:7","start":7118,"length":1286},{"loc":"urn:cts:greekLit:tlg0062.tlg023:8","start":8404,"length":858},{"loc":"urn:cts:greekLit:tlg0062.tlg023:9","start":9262,"length":632},{"loc":"urn:cts:greekLit:tlg0062.tlg023:10","start":9894,"length":994},{"loc":"urn:cts:greekLit:tlg0062.tlg023:11","start":10888,"length":1241},{"loc":"urn:cts:greekLit:tlg0062.tlg023:12","start":12129,"length":1505},{"loc":"urn:cts:greekLit:tlg0062.tlg023:13","start":13634,"length":1045},{"loc":"urn:cts:greekLit:tlg0062.tlg023:14","start":14679,"length":821},{"loc":"urn:cts:greekLit:tlg0062.tlg023:15","start":15500,"length":1038},{"loc":"urn:cts:greekLit:tlg0062.tlg023:16","start":16538,"length":872},{"loc":"urn:cts:greekLit:tlg0062.tlg023:17","start":17410,"length":1735},{"loc":"urn:cts:greekLit:tlg0062.tlg023:18","start":19145,"length":536},{"loc":"urn:cts:greekLit:tlg0062.tlg023:19","start":19681,"length":791},{"loc":"urn:cts:greekLit:tlg0062.tlg023:20","start":20472,"length":799},{"loc":"urn:cts:greekLit:tlg0062.tlg023:21","start":21271,"length":926},{"loc":"urn:cts:greekLit:tlg0062.tlg023:22","start":22197,"length":1460},{"loc":"urn:cts:greekLit:tlg0062.tlg023:23","start":23657,"length":1173},{"loc":"urn:cts:greekLit:tlg0062.tlg023:24","start":24830,"length":977}]}
{"id":"urn:cts:greekLit:tlg0062.tlg024.1st1K-grc1","text":"ΖΕΥΣ1 Σὺ μὲν διατίθει τὰ καὶ παρασκεύαζε τὸν\nτόπον τοῖς ἀφικνουμένοις, σὺ δὲ στῆσον ἑξῆς παραγαγὼν\nτοὺς βίους, ἀλλὰ κοσμήσας πρότερον, ὡς\nεὐπρόσωποι φανοῦνται καὶ ὅτι πλείστους ἐπάξονται·\nσὺ δέ, ὦ Ἑρμῇ, κήρυττε καὶ συγκάλει.\nΕΡΜΗΣἌγαθῇ τύχῃ τοὺς ὠνητὰς ἤδη παρεῖναι πρὸς τὸ\nπωλητήριον. ἀποκηρύξομεν δὲ βίους φιλοσόφους\nπαντὸς εἴδους καὶ προαιρέσεων ποικίλων. εἰ δέ\nτις τὸ παραυτίκα μὴ ἔχει τἀργύριον καταβαλέσθαι,\nεἰς νέωτα ἐκτίσει καταστήσας ἐγγυητήν.\nΠολλοὶ συνίασιν· ὥστε χρὴ μὴ διατρίβειν μηδὲ\nκατέχειν αὐτούς. πωλῶμεν οὖν.\nΕΡΜΗΣ2 Τίνα πρῶτον ἐθέλεις παραγάγωμεν;\nΤουτονὶ τὸν κομήτην, τὸν Ἰωνικόν, ἐπεὶ καὶ\nσεμνός τις εἶναι φαίνεται.\nΕΡΜΗΣΟὗτος ὁ Πυθαγορικὸς κατάβηθι καὶ πάρεχε\nσεαυτὸν ἀναθεωρεῖσθαι τοῖς συνειλεγμένοις.\nΖΕΥΣΚήρυττε δή.\nΕΡΜΗΣΤὸν ἄριστον βίον πωλῶ, τὸν σεμνότατον. τίς\nὠνήσεται; τίς ὑπὲρ ἄνθρωπον εἶναι βούλεται; τίς\nεἰδέναι τὴν τοῦ παντὸς ἁρμονίαν καὶ ἀναβιῶναι\nπάλιν;\nΑΓΟΡΑΣΤΗΣΤὸ μὲν εἶδος οὐκ ἀγεννής. τί δὲ μάλιστα οἶδεν;\nΕΡΜΗΣἈριθμητικήν, ἀστρονομίαν, τερατείαν, γεωμετρίαν,\nμουσικήν, γοητείαν. μάντιν ἄκρον βλέπεις.\nΑΓΟΡΑΣΤΗΣἘξεστιν αὐτὸν ἀνακρίνειν;\nΕΡΜΗΣἈνάκρινε ἀγαθῇ τύχῃ.\nΑΓΟΡΑΣΤΗΣ3  Ποδαπὸς εἶ σύ;\nΠΥΘΑΦΟΡΑΣΣάμιος.\nΑΓΟΡΑΣΤΗΣΠοῦ δὲ ἐπαιδεύθης;\nΠΥΘΑΓΟΡΑΣἘν Αἰγύπτῳ παρὰ τοῖς ἐκεῖ σοφοῖσι.\nΑΦΟΡΑΣΤΗΣΦέρε δέ, ἢν πρίωμαί σε, τί με διδάξει;\nΠΥΘΑΦΟΡΑΣΔιδάξομαι μὲν οὐδέν, ἀναμνήσω δέ.\nΑΓΟΡΑΣΤΗΣΠῶς ἀναμνήσεις;\nΠΥΘΑΓΟΡΑΣΚαθαρὴν πρότερον τὴν ψυχὴν ἐργασάμενος καὶ\nτὸν ἐπʼ αὐτῇ ῥύπον ἐκκλύσας.\nΑΓΟΡΑΣΤΗΣΚαὶ δὴ νόμισον ἤδη ἐκκεκαθάρθαι με, τις ὁ\nτρόπος τῆς ἀναμνήσεως;\nΠΥΘΑΦΟΡΑΣΤὸ μὲν πρῶτον ἡσυχίη μακρὴ καὶ ἀφωνίη καὶ\nπέντε ὅλων ἐτέων λαλέειν μηδέν.\nΑΓΟΡΑΣΤΗΣὭρα σοι, ὦ βέλτιστε, τὸν Κροισου παῖδα παιδεύειν·\nἐγὼ γὰρ λάλος, οὐκ ἀνδριὰς εἶναι βούλομαι.\nτί δὲ μετὰ τὴν σιωπὴν ὅμως καὶ τὴν πενταετίαν;\nΠΥΘΑΓΟΡΑΣΜουσουργίῃ καὶ γεωμετρίῃ ἐνασκήσεαι.\nΑΓΟΡΑΣΤΗΣΧάριεν λέγεις, εἰ πρῶτόν με κιθαρῳδὸν γενόμενον\nκᾆτα εἶναι σοφὸν χρή.\nΠΥΘΑΦΟΡΑΣ4 Εἶτ᾿ ἐπὶ τουτέοισιν ἀριθμέειν.\nΑΓΟΡΑΣΤΗΣΟἶδα καὶ νῦν ἀριθμεῖν.\nΠΥΘΑΦΟΡΑΣΠῶς ἀριθμέεις;\nΑΓΟΡΑΣΤΗΣἝν, δύο, τρία, τέτταρα.\nΠΥΘΑΦΟΡΑΣὉρᾷς; ἂ σὺ δοκέεις τέσσαρα, ταῦτα δέκα ἐστὶ\nκαὶ τρίγωνον ἐντελὲς καὶ ἡμέτερον ὅρκιον.\nΑΓΟΡΑΣΤΗΣΟὐ μὰ τὸν μέγιστον τοίνον ὅρκου τὰ τετταρα,\nοὔποτε θειοτέρους λόγους ἤκουσα οὐδὲ μᾶλλον\nἱερούς.\nΠΥΘΑΦΟΡΑΣΜετὰ δέ, ὦ ξεῖνε, εἴσεαι γῆς τε πέρι καὶ ἠέρος\nκαὶ ὕδατος καὶ πυρὸς ἥτις αὐτέοισιν ἡ φορὴ καὶ\nὁκοῖα ἐόντα μορφὴν ὅκως κινέονται.\nΑΓΟΡΑΣΤΗΣΜορφὴν γὰρ ἔχει τὸ πῦρ ἢ ἀὴρ ἢ ὕδωρ;\nΠΥΘΑΦΟΡΑΣΚαὶ μάλα ἐμφανέα· οὐ γὰρ οἶά τε ἀμορψίῃ καὶ\nἀσχημοσύνη κινέεσθαι. καὶ ἐπὶ τουτέοισι δὲ γνώσεαι\nτὸν θεὸν ἀριθμὸν ἐόντα καὶ νόον καὶ ἁρμονίην.\nΑΓΟΡΑΣΤΗΣΘαυμάσια λέγεις.\nΠΥΘΑΓΟΡΑΣ5 Πρὸς δὲ τοῖσδεσι τοῖσιν εἰρημένοισι καὶ σεωυτὸν\n\n\nἕνα δοκέοντα ἄλλον ὁρεόμενον καὶ ἄλλον ἐόντα\nεἴσεαι.\nΑΓΟΡΑΣΤΗΣΤί φής; ἄλλος εἰμὶ καὶ οὐχ οὗτο ὅσπερ νῦν\nπρὸς σὲ διαλέγομαι;\nΠΥΘΑΓΟΡΑΣΝῦν μὲν οὗτος, πάλαι δὲ ἐν ἄλλῳ σώματι καὶ ἐν\nἄλλῳ οὐνόματι ἐφαντάζεο· χρόνῳ δὲ αὖτις ἐς\nἄλλον μεταβήσεαι.\nΑΓΟΡΑΣΤΗΣΤοῦτο φής, ἀθάνατον ἔσεσθαί με ἀλλαττόμενον\n6 ἐς μορφὰς πλείονας; ἀλλὰ τάδε μὲν ἱκανῶς. τὰ δ᾿\nἀμφὶ δίαιταν ὁποῖός τις εἶ;\nΠΥΘΑΓΟΡΑΣἘμψυχήϊον μὲν οὐδὲ ἓν σιτεομαι, τὰ δὲ ἄλλα\nπλὴν κυάμων.\nΑΓΟΡΑΣΤΗΣΤίνος ἕνεκα; ἢ μυσάττῃ τοὺς κυάμους;\nΠΥΘΑΓΟΡΑΣΟὔκ, ἀλλὰ ἱροί εἰσι καὶ θωυμαστὴ αὐτέων ἡ\nφύσις· πρῶτον μὲν γὰρ τὸ πᾶν γονή εἰσι, καὶ ἢν\nἀποδύσῃς κύαμον ἔτι χλωρὸν ἐόντα, ὄψεαι τοῖσιν\nἀνδρείοισι μορίοισιν ἐμφερέα τὴν φθήν· ἑψηθέντα\nδὲ ἢν ἀφῇς ἐς τὴν σεληναίην νυξὶ μεμετρημένῃσιν,\nαἷμα ποιήσεις. τὸ δὲ μέζον, Ἀθηναίοισι νόμος\nκυάμοισι τὰς ἀρχὰς αἱρέεσθαι.\nΑΓΟΡΑΣΤΗΣΚαλῶς πάντα ἔφης καὶ ἱεροπρεπῶς. ἀλλὰ ἀπόδθυι,\nκαὶ γυμνὸν γάρ σε ἰδεῖν βούλομαι. ὦ Ἡράκλεις,\nχρυσοῦς αὐτῷ ὁ μηρός ἐστι. θεός, οὐ βροτός\nτις εἶναι φαίνεται· ὥστε ὠνήσομαι πάντως αὐτόν.\nπόσου τοῦτον ἀποκηρύττεις;\nΕΡΜΗΣΔέκα μνῶν.\nΑΓΟΡΑΣΤΗΣἜχω τοσούτου λαβών.\nΖΕΥΣΓράφε τοῦ ὠνησαμένου τοὔνομα καὶ ὅθεν ἐστίν.\nΕΡΜΗΣἸταλιώτης, ὦ Ζεῦ, δοκεῖ τις εἶναι τῶν ἀμφὶ\nΚρότωνα καὶ Τάραντα καὶ τὴν ταύτῃ Ἑλλάδα·\nκαίτοι οὐχ εἷς, ἀλλὰ τριακόσιοι σχεδὸν ἐώνηνται\nκατὰ κοινὸν αὐτόν.\nΖΕΥΣἈπαγέτωσαν· ἄλλον παράγωμεν.\nΕΡΜΗΣ7 Βούλει τὸν αὐχμῶντα ἐκεῖνον, τὸν Ποντικόν;\nΖΕΥΣsΠάνυ μὲν οὖν.\nΕΡΜΗΣΟὗτος ὁ τὴν πήραν ἐξηρτημένος, ὁ ἐξωμίας, ἐλθὲ\n\n\nκαὶ περίιθι ἐν κύκλῳ τὸ συνέδριον. βίον ἀνδρικὸν\nπωλῶ, βίον ἄριστον καὶ γεννικόν, βίον ἐλεύθερον·\nτίς ὠνήσεται;\nΑΓΟΡΑΣΤΗΣὉ κῆρυξ πῶς ἔφης σύ; πωλεῖς τὸν ἐλεύθερον;\nΕΡΜΗΣἜγωγε.\nΑΓΟΡΑΣΤΗΣΕἶτ᾿  οὐ δέδιας μή σοι δικάσηται ἀνδραποδισμοῦ\nἢ καὶ προκαλέσηταί σε εἰς Ἄρειον πάγον;\nΕΡΜΗΣΟὐδὲν αὐτῷ μέλει τῆς πράσεως· οἴεται γὰρ εἶναι\nπαντάπασιν ἐλεύθερος.\nΑΓΟΡΑΣΤΗΣΤί δʼ ἄν τις αὐτῷ χρήσαιτο ῥυπῶντι καὶ οὕτω\nκακοδαιμόνως διακειμένῳ; πλὴν εἰ μὴ σκαπανέα\nγε καὶ ὑδροφόρον αὐτὸν ἀποδεικτέον.\nΕΡΜΗΣΟὐ μόνον, ἀλλὰ καὶ ἢν θυρωρὸν αὐτὸν ἐπιστήσῃς,\nπολὺ πιστοτέρῳ χρήσῃ τῶν κυνῶν.\nἀμέλει κύων αὐτῷ καὶ τὸ ὄνομα.\nΑΓΟΡΑΣΤΗΣΠοδαπὸς δέ ἐστιν ἢ τίνα τὴν ἄσκησιν ἐπαγγέλλεται;\nΕΡΜΗΣΑὐτὸν ἐροῦ· κάλλιον γὰρ οὕτω ποιεῖν.\nΑΓΟΡΑΣΤΗΣΔέδια τὸ σκυθρωπὸν αὐτοῦ καὶ κατηφές, μή\nμε ὑλακτήσῃ προσελθόντα ἢ καὶ νὴ Δία δάκῃ γε.\nοὐχ ὁρᾶς ὡς διῆρται τὸ ξύλον καὶ συνέσπακε τὰς\n\n\nὀφρῦς καὶ ἀπειλητικόν τι καὶ χολῶδες\nὑποβλέπει;\nΕΡΜΗΣΜὴ δέδιθι· τιθασὸς γάρ ἐστι.\nΑΓΟΡΑΣΤΗΣ8 Τὸ πρῶτον, ὦ βέλτιστε, ποδαπὸς εἶ;\nΔΙΟΓΕΝΗΣΠαντοδαπός.\nΑΓΟΡΑΣΤΗΣΠῶς λέγεις;\nΔΙΟΓΕΝΗΣΤοῦ κόσμου πολίτην ὁρᾷς.\nΑΓΟΡΑΣΤΗΣΖηλοῖς δὲ δὴ τίνα;\nΔΙΟΓΕΝΗΣΤὸν Ἡρακλέα.\nΑΓΟΡΑΣΤΗΣΤί οὖν οὐχὶ καὶ λεοντῆν ἀμπέχῃ; τὸ μὲν γὰρ\nξύλον ἔοικας αὐτῷ.\nΔΙΟΓΕΝΗΣΤουτί μοι λεοντῆ, τὸ τριβώνιον. στρατεύομαι\nδὲ ὥσπερ ἐκεῖνος ἐπὶ τὰς ἡδονάς, οὐ κελευστός,\nἀλλὰ ἑκούσιος, ἐκκαθᾶραι τὸν βίον προαιρούμενος.\nΑΓΟΡΑΣΤΗΣΕὖ γε τῆς προαιρέσεως. ἀλλὰ τι μάλιστα εἰδέναι\nσε φῶμεν; ἢ τίνα τὴν τέχνην ἔχεις;\nΔΙΟΓΕΝΗΣἘλευθερωτής εἰμι τῶν ἀνθρώπων καὶ ἰατρὸς\nτῶν παθῶν· τὸ δὲ ὅλον ἀληθείας καὶ παρρησίας\nπροφήτης εἶναι βούλομαι.\nΑΓΟΡΑΣΤΗΣ9 Εὖ γε, ὦ προφῆτα· ἢν δὲ πρίωμαί σε, τίνα με\nτὸν τρόπον διασκήσεις;\nΔΙΟΓΕΝΗΣΠρῶτον μὲν παραλαβών σε καὶ ἀποδύσας τὴν\nτρυφὴν καὶ ἀπορίᾳ συγκατακλείσας τριβώνιον\nπεριβαλῶ, μετὰ δὲ πονεῖν καὶ κάμνειν καταναγκάσω\nχαμαὶ καθεύδοντα καὶ ὕδωρ πίνοντα καὶ ὧν\nἔτυχεν ἐμπιμπλάμενον, τὰ δὲ χρήματα, ἢν ἔχῃς,\nἐμοὶ πειθόμενος εἰς τὴν θάλατταν φέρων ἐμβαλεῖς,\nγάμου δὲ ἀμελήσεις καὶ παίδων καὶ πατρίδος, καὶ\nπάντα σοι ταῦτα λῆρος ἔσται, καὶ τὴν πατρῴαν\nοἰκίαν ἀπολιπὼν ἢ τάφον οἰκήσεις ἢ πυργίον\nἔρημον ἢ καὶ πίθον· ἡ πήρα δέ σοι θέρμων ἔσται\nμεστὴ καὶ ὀπισθογράφων βιβλίων· καὶ οὕτως\nἔχων εὐδαιμονέστερος εἶναι φήσεις τοῦ μεγάλου\nβασιλέως. ἢν μαστιγοῖ δέ τις ἢ στρεβλοῖ, τούτων\nοὐδὲν ἀνιαρὸν ἡγήσῃ.\nΑΓΟΡΑΣΤΗΣΠῶς τοῦτο φὴς τὸ μὴ ἀλγεῖν μαστιγούμενον; οὐ\nγὰρ χελώνης ἢ καράβου τὸ δέρμα περιβέβλημαι.\nΔΙΟΓΕΝΗΣΤὸ Εὐριπίδειον ἐκεῖνο ζηλώσεις μικρὸν ἐναλλάξας.\nΑΓΟΡΑΣΤΗΣΤὸ ποῖον;\nΔΙΟΓΕΝΗΣἩ φρήν σοι ἀλγήσει, ἡ δὲ γλῶσσα ἔσται ἀνάλγητος.\n10 ἃ δὲ μάλιστα δεῖ προσεῖναι, ταῦτά ἐστιν·\nἰταμὸν χρὴ εἶναι καὶ θρασὺν καὶ λοιδορεῖσθαι\nπᾶσιν ἑξῆς καὶ βασιλεῦσι καὶ ἰδιώταις· οὔτω γὰρ\nἀποβλέψονταί σε καὶ ἀνδρεῖον ὑπολήψονται.\nβάρβαρος δὲ ἡ φωνὴ ἔστω καὶ ἀπηχὲς τὸ φθέγμα\nκαὶ ἀτεχνῶς ὅμοιον κυνί, καὶ πρόσωπον δὲ ἐντεταμένον\nκαὶ βάδισμα τοιούτῳ προσώπῳ πρέπον, καὶ\nὅλως θηριώδη τὰ πάντα καὶ ἄγρια. αἰδὼς δὲ καὶ\nἐπιείκεια καὶ μετριότης ἀπέστω, καὶ τὸ ἐρυθριᾶν\nἀπόξυσον τοῦ προσώπου παντελῶς. δίωκε δὲ τὰ\nπολυανθρωπότατα τῶν χωρίων, καὶ ἐν αὐτοῖς\nτούτοις μόνος καὶ ἀκοινώνητος εἶναι θέλε μὴ\nφίλον, μὴ ξένον προσιέμενος· κατάλυσις γὰρ τὰ\nτοιαῦτα τῆς ἀρχῆς. ἐν ὄψει δὲ πάντων, ἃ μηδὲ\nἰδίᾳ ποιήσειεν ἄν τις, θαρρῶν ποίει, καὶ τῶν\nἀφροδισίων αἱροῦ τὰ γελοιότερα, καὶ τέλος, ἤν σοι\nδοκῇ, πολύποδα ὠμὸν ἢ σηπίαν φαγὼν ἀπόθανε.\nταύτην σοι τὴν εὐδαιμονίαν προξενοῦμεν.\nΑΓΟΡΑΣΤΗΣ11 Ἄπαγε· μιαρὰ γὰρ καὶ οὐκ ἀνθρώπινα λέγεις.\nΔΙΟΓΕΝΗΣἈλλὰ ῥᾷστά γε, ὦ οὗτος, καὶ πᾶσιν εὐχερῆ\nμετελθεῖν· οὐ γάρ σοι δεήσει παιδείας καὶ λόγων\nκαὶ λήρων, ἀλλʼ ἐπίτομος αὕτη σοι πρὸς δόξαν ἡ\nὁδός· κἂν ἰδιώτης ᾖς, ἤτοι σκυτοδέψης ἢ ταριχοπώλης\n\n\nἢ τέκτων ἢ τραπεζίτης, οὐδέν σε κωλύσει\nθαυμαστὸν εἴναι, ἢν μόνον ἡ ἀναίδεια καὶ τὸ\nθράσος παρῇ καὶ λοιδορεῖσθαι καλῶς ἐκμάθῃς.\nΑΓΟΡΑΣΤΗΣΠρὸς ταῦτα μὲν οὐ δέομαί σου. ναύτης δʼ ἂν\nἴσως ἢ κηπουρὸς ἐν καιρῷ γένοιο, καὶ ταῦτα,\nἢν ἐθέλῃ σε ἀποδόσθαι οὑτοσὶ τὸ μέγιστον δύʼ\nὀβολῶν.\nΕΡΜΗΣἜχε λαβών· καὶ γὰρ ἄσμενοι ἀπαλλαξόμεθα\nἐνοχλοῦντος αὐτοῦ καὶ βοῶντος καὶ ἅπαντας\nἁπαξαπλῶς ὑβρίζοντος καὶ ἀγορεύοντος κακῶς.\nΖΕΥΣ12 Ἄλλον κάλει τὸν Κυρηναῖον, τὸν ἐν τῇ πορφυρίδι,\nτὸν ἐστεφανωμένον.\nΕΡΜΗΣἌγε δή, πρόσεχε πᾶς· πολυτελὲς τὸ χρῆμα\nκαὶ πλουσίων δεόμενον. βίος οὗτος ἥδιστος, βίος\nτρισμακάριστος. τις ἐπιθυμεῖ τρυφῆς; τίς ὠνεῖται\nτὸν ἀβρότατον;\nΑΓΟΡΑΣΤΗΣἘλθὲ σὺ καὶ λέγε ἄπερ εἰδὼς τυυχάνεις· ὠνησομαι\nγάρ σε, ἢν ὠφέλιμος ᾖς.\nΕΡΜΗΣΜὴ ἐνόχλει αὐτόν, ὦ βέλτιστε, μηδὲ ἀνάκρινε·\nμεθύει γάρ. ὥστε οὐκ ἂν ἀποκρίναιτό σοι, τὴν\nγλῶτταν, ὡς ὁρᾷς, διολισθάνων.\nΑΓΟΡΑΣΤΗΣΚαὶ τίς ἂν εὖ φρονῶν πρίαιτο διεφθαρμένον\nοὕτω καὶ ἀκόλαστον ἀνδράποδον; ὅσον δὲ καὶ\nἀποπνεῖ μύρων, ὡς δὲ καὶ σφαλερὸν βαδίζει καὶ\nπαράφορον. ἀλλὰ κἂν σύ γε, ὦ Ἑρμῆ, λέγε\nὁποῖα πρόσεστιν αὐτῷ καὶ ἃ μετιὼν τυγχάνει.\nΕΡΜΗΣΤὸ μὲν ὅλον, συμβιῶναι δεξιὸς καὶ συμπιεῖν\nἱκανὸς καὶ κωμάσαι μετὰ αὐλητρίδος ἐπιτήδειος\nἐρῶντι καὶ ἀσώτῳ δεσπότῃ· τὰ ἄλλα δὲ πεμμάτων\nἐπιστήμων καὶ ὀψοποιὸς ἐμπειρότατος, καὶ\nὅλως σοφιστὴς ἡδυπαθείας. ἐπαιδεύθη μὲν οὖν\nἈθήνησιν, ἐδούλευσε δὲ καὶ περὶ Σικελίαν τοῖς\nτυράννοις καὶ σφόδρα εὐδοκίμει παῤ αὐτοῖς. τὸ\nδὲ κεφάλαιον τῆς προαιρέσεως, ἁπάντων καταφρονεῖν,\nἄπασι χρῆσθαι, πανταχόθεν ἐρανίζεσθαι\nτὴν ἡδονήν.\nΑΓΟΡΑΣΤΗΣὭρα σοι ἄλλον περιβλέπειν τῶν πλουσίων\nτούτων καὶ πολυχρημάτων· ἐγὼ μὲν γὰρ οὐκ\nἐπιτήδειος ἱλαρὸν ὠνεῖσθαι βίον.\nΕΡΜΗΣἌπρατος ἔοικεν ἡμῖν οὗτος, Ζεῦ, μένειν.\nΖΕΥΣ13 Μετάστησον· ἄλλον παράγε· μᾶλλον δὲ τὼ\nδύο τούτω, τὸν γελῶντα τὸν Ἀβδηρόθεν καὶ τὸν\nκλάοντα τὸν ἐξ Ἐφέσου· ἅμα γὰρ αὐτὼ πεπρᾶσθαι\nβούλομαι.\nΕΡΜΗΣΚατάβητον ἐς τὸ μέσον. τὼ ἀρίστω βίω πωλῶ.\nτὼ σοφωτάτω πάντων ἀποκηρύττομεν.\nΑΓΟΡΑΣΤΗΣὮ Ζεῦ τῆ ἐναντιότητος. ὁ μὲν οὐ διαλειπει\nγελῶν, ὁ δέ τινα ἔοικε πενθεῖν· δακρύει γοῦν τὸ\nπαράπαν. τί ταῦτα, ὦ οὗτος; τί γελᾷς;\nΔΗΜΟΚΡΙΤΟΣἘρωτᾷς; ὅτι μοι γελοῦα πάντα δοκέει τὰ πρήγματα\nὑμέων καὶ αὐτοὶ ὑμέες.\nΑΓΟΡΑΣΤΗΣΠῶς λέγεις; καταγελᾷς ἡμῶν ἁπάντων καὶ παῤ\nοὐδὲν τίθεσαι τὰ ἡμέτερα πράγματα;\nΔΗΜΟΚΡΙΤΟΣὯδε ἔχει· σπουδαῖον γὰρ ἐν αὐτέοισιν οὐδέν,\nκενεὰ δὲ πάντα καὶ ἀτόμων φορὴ καὶ ἀπειρίη.\nΑΓΟΡΑΣΤΗΣΟὐ μὲν οὖν, ἀλλὰ σὺ κενὸς ὡς ἀληθῶς καὶ\n14 ἄπειρος. ὢ τῆς ὕβρεως, οὐ παύσῃ γελῶν; σὺ δὲ\nτί κλάεις, ὦ βέλτιστε; πολὺ γὰρ οἶμαι κάλλιον\nσοὶ προσλαλεῖν.\nΗΡΑΚΛΕΙΤΟΣἩγέομαι γάρ, ὦ ξεῖνε, τὰ ἀνθρωπήϊα πρήγματα\nὀϊζυρὰ καὶ δακρυώδεα καὶ οὐδὲν αὐτέων ὅ τι μὴ\nἐπικήριον· τὸ δὴ οἰκτείρω τε σφέας καὶ ὀδύρομαι,\nκαὶ τὰ μὲν παρεόντα οὐ δοκέω μεγάλα, τὰ δὲ\nὑστέρῳ χρόνῳ ἐσόμενα πάμπαν ἀνιηρά, λέγω δὲ\n\n\nτὰς ἐκπυρώσιας καὶ τὴν τοῦ ὅλου συμφορήν· ταῦτα\nὀδύρομαι καὶ ὅτι ἔμπεδον οὐδέν, ἀλλ᾿ ὅκως ἐς\nκυκεῶνα τὰ πάντα συνειλέονται καί ἐστι τὠυτὰ\nτέρψις ἀτερψίη, γνῶσις ἀγνωςίη, μέγα μικρόν,\nἄνω κάτω περιχωρέοντα καὶ ἐμειβόμενα ἐν τῇ\nτοῦ αἰῶνος παιδιᾖ.\nΑΓΟΡΑΣΤΗΣΤί γὰρ ὁ αἰών ἐστι;\nΗΡΑΚΛΕΙΤΟΣΠαῖς παίζων, πεσσεύων, διαφερόμενος,\nσυμφερόμενος.\nΑΓΟΡΑΣΤΗΣΤί δὲ ἄνθρωποι;\nΗΡΑΚΛΕΙΤΟΣΘεοὶ θνητοί.\nΑΓΟΡΑΣΤΗΣΤί δὲ θεοί;\nΗΡΑΚΛΕΙΤΟΣἌυθρωποι ἀθάνατοι.\nΑΓΟΡΑΣΤΗΣΑἰνίγματα λέγεις, ὦ οὖτος, ἢ γρίφους συντίθης;\nἀτεχνῶς γὰρ ὥσπερ ὁ Λοξίας οὐδὲν ἀποσαφεῖς.\nΗΡΑΚΛΕΙΤΟΣΟὐδὲν γάρ μοι μέλει ὑμέων.\nΑΓΟΡΑΣΤΗΣΤοιγαροῦν οὐδὲ ὠνήσεταί σέ τις εὖ φρονῶν.\nΗΡΑΚΛΕΙΤΟΣἘγὼ δὲ κέλομαι πᾶσιν ἡβηδὸν οἰμώζειν, τοῖσιν\nὠνεομένοισι καὶ τοῖσιν οὐκ ὠνεομένοισι.\nΑΓΟΡΑΣΤΗΣΤουτὶ τὸ κακὸν οὐ πόρρω μελαγχολίας ἐστίν·\nοὐδέτερον δὲ ὅμως αὐτῶν ἔγωγε ὠνήσομαι.\nΕΡΜΗΣἌπρατοι καὶ οὗτοι μένουσιν.\nΖΕΥΣἌλλον ἀποκήρυττε.\nΕΡΜΗΣ15 Βούλει τὸν Ἀθηναῖον ἐκεῖνον, τὸν στωμύλον;\nΖΕΥΣΠάνυ μὲν οὖν.\nΕΡΜΗΣΔεῦρο ἐλθὲ συ. βίον ἀγαθὸν καὶ συνετὸν ἀποκηρύττομεν.\nτίς ὠνεῖται τὸν ἱερώτατον;\nΑΓΟΡΑΣΤΗΣΕἰπέ μοι, τί μάλιστα εἰδὼς τυγχάνεις;\nΣΩΚΡΑΤΗΣΠαιδεραστής εἰμι καὶ σοφὸς τὰ ἐρωτικά.\nΑΓΟΡΑΣΤΗΣΠῶς οὖν ἐγὼ πρίωμαί σε; παιδαγωγοῦ γὰρ\nἐδεόμην τῷ παιδὶ καλῷ ὄντι μοι.\nΣΩΚΡΑΤΗΣΤίς δ᾿ ἂν ἐπιτηδειότερος ἐμοῦ γένοιτο συνεῖναι\nκαλῷ; καὶ γὰρ οὐ τῶν σωμάτων ἐραστής εἰμι, τὴν\nψυχὴν δὲ ἡγοῦμαι καλήν. ἀμέλει κἂν ὑπό ταὐτὸν\n\n\nἱμάτιόν μοι κατακέωνται, ἀκούσει αὐτῶν λεγόντων\nμηδὲν ὑπ᾿ ἐμοῦ δεινὸν παθεῖν.\nΑΓΟΡΑΣΤΗΣἌπιστα λέγεις, τὸ παιδεραστὴν ὄντα μὴ πέρα\nτῆς ψυχῆς πολυπραγμονεῖν, καὶ ταῦτα ἐπ᾿ ἐξουσίας,\nὑπὸ τῷ ἀυτῷ ἱματίῳ κατακείμενου.\nΣΩΚΡΑΤΗΣ16 Καὶ μὴν ὀμνύω γέ σοι τὸν κύνα καὶ τὴν πλάτανον\nοὕτω ταῦτα ἔχειν.\nΑΓΟΡΑΣΤΗΣἩράκλεις τῆς ἀτοπίας τῶν θεῶν.\nΣΩΚΡΑΤΗΣΤί σὺ λέγεις; οὐ δοκεῖ σοι ὁ κύων εἰναι θεός;\nοὐχ ὁρᾷς τὸν Ἄνομβιν ἐν Αἰγύπτῳ ὅσος; καὶ τὸν\nἐν οὐρανῷ Σείριον καὶ τὸν παρὰ τοῖς κάτω\nΚέρβερον;\nΑΓΟΡΑΣΤΗΣ17 Εὖ λέγεις, ἐγὼ δὲ διημάτανον. ἀλλὰ τίνα βιοῖς\nτὸν τρόπον;\nΣΩΚΡΑΤΗΣΟἰκῶ μὲν ἐμαντῷ τινα πόλιν ἀναπλάσας, χρῶμαι\nδὲ πολιτείᾳ ξένῃ καὶ νόμους νομίζω τοὺς ἐμούς.\nΑΓΟΡΑΣΤΗΣἛν ἐβουλόμην ἀκοὒσαι τῶν δογμάτων.\nΣΩΚΡΑΤΗΣἌκουε δὴ τὸ μέγιστον, ὃ περὶ τῶν γυναικῶν μοι\n\n\nδοκεῖ· μηδεμίαν αὐτῶν μηδενὸς εἶναι μόνου, παντὶ\nδὲ μετεῖναι τῷ βουλομένῳ τοῦ γάμου.\nΑΓΟΡΑΣΤΗΣΤοῦτο φής, ὰνῃρῆσθαι τοὺς περὶ μοιχείας\nνόμους;\nΣΩΚΡΑΤΗΣΝὴ Δία, καὶ ἁπλῶς γε πᾶσαν τὴν περὶ τὰ\nτοιαῦτα μικρολογίαν.\nΑΓΟΡΑΣΤΗΣΤί δὲ περὶ τῶν ἐν ὥρᾳ παίδων σοι δοκεῖ;\nΣΩΚΡΑΤΗΣΚαὶ οὔτοι ἔσονται τοἲς ἀρίστοις ἀθλον φιλῆσαι\nλαμπρόν τι καὶ νεανικὸν ἐργασαμένοις.\nΑΓΟΡΑΣΤΗΣ18 Βαβαὶ τῆς φιλοδωρίας. τῆς δὲ σοφίας τί σοι τὰ\nκεφάλαιον;\nΣΩΚΡΑΤΗΣΑἱ ἰδέαι καὶ τὰ τῶν ὄντων παραδείγματα· ὁπόσα\nγὰρ δὴ ὁρᾷς, τὴν γῆν, τὰ ἐπὶ γῆς, τὸν ὀρανόν,\nτὴν θάλατταν, ἁπάντων τούτων εἰκόνες ἀφανεῖς\nἑστᾶσιν ἔξω τῶν ὅλων.\nΑΓΟΡΑΣΤΗΣΠοῦ δὲ ἑστᾶσιν;\nΣΩΚΡΑΤΗΣΟὐδαμοῦ· εἰ γάρ που εἶεν, οὐκ ἂν εἶεν.\nΑΓΟΡΑΣΤΗΣΟὐχ ὁρῶ ταῦθ᾿ ἅπερ λέγεις τὰ παραδείνματα.\nΣΩΚΡΑΤΗΣΕἰκότως· τυφλὸς γὰρ εἶ τῆς ψυχῆς τὸν ὀφθαλμόν.\nἐγὼ δὲ πάντων ὁρῶ εἰκόνας καὶ σὲ ἀφανῆ\nκάμὲ ἄλλον, καὶ ὅλως διπλᾶ πάντα.\nΑΓΟΡΑΣΤΗΣΤοιγαροῦν ὠνητέος εἶ σοφὸς καὶ ὀζυδερκής τις\nὤν. φέρε ἴδω τί καὶ πρίξεις με ὑπὲρ αὐτοῦ σύ;\nΕΡΜΗΣΔὸς δύο τάλαντα.\nΑΓΟΡΑΣΤΗΣὨνηςάμην ὅσου φής. τἀργύριον μέντοι εἰς αὐθις\nκαταβαλῶ.\nΕΡΜΗΣ19 Τί σοι τοὔνομα;\nΑΓΟΡΑΣΤΗΣΔίων Συρακούσιος.\nΕΡΜΗΣἌγε λαβὼν ἀγαθῇ τύχῃ. τὸν Ἐπικούρειον σὲ\nἤδηκαλῶ. τίς ὠνήσεται τοῦτον; ἔστι μὲν τοῦ γελῶντος\nἐκείνου μαθητὴς καὶ τοῦ μεθύοντος, οὓς μικρῷ\nπρόσθεν ἀπεκηρύττοερος τυγχάνει· τὰ δὲ ἄλλα\nἡδὺς καὶ λιχνείᾳ φίλος.\nΑΓΟΡΑΣΤΗΣΤίς ἡ τιμή;\nΕΡΜΗΣΔύο μναῖ.\nΑΓΟΡΑΣΤΗΣΛάμβανε· τὸ δεἴνα δέ, ὅπως εἰδῶ, τίσε χαίρει\nτῶν ἐδέσματων;\nΕΡΜΗΣΤά γλυκέα σιτεῖται καὶ τὰ μελιτώδη καὶ μάλιστά\nγε τὰς ἰσχάδας.\nΑΓΟΡΑΣΤΗΣΧαλεπὸν οὐδέν· ὠνηςόμεθα γὰρ αὐτῷ παλάθας\nτῶν Καρικῶν.\nΖΕΥΣ20 Ἄλλον κάλει, τὸν ἐν χρῷ κουρίαν ἐκεῖνον, τὸν\nσκυθρωπόν, τὸν ἀπὸ τῆς στοᾶς.\nΕΡΜΗΣΕὐ λέγεις· ἐοίκασι γὰρ πολύ τι πλῆθος αὐτὸν\nπεριμένειν τῶν ἐπὶ τὴν ἀγορὰν ἀπηντηκότων. αὐτὴν\nτὴν ἀρετὴν πωλῶ, τῶν βίων τὸν τελειότατον.\nτίς ἅπαντα μόνος εἰδέναι θέλει;\nΑΓΟΡΑΣΤΗΣΠῶς τοῦτο φής;\nΕΡΜΗΣὍτι μόνος οὗτος σοφός, μόνος καλός, μόνος\nδίκαιος ἀνδρεῖος βασιλεὺς ῥήτωρ πλούσιος νομοθέτης\nκαὶ τὰ ἄλλ ὁπόσα ἐστίν.\nΑΓΟΡΑΣΤΗΣΟὐκοῦν καὶ μάγειρος μόνος, καὶ νὴ Δία γε\nσκυτοδέψης ἢ τέκτων καὶ τὰ τοιαὔτα;\nΕΡΜΗΣἜοικεν.\nΑΓΟΡΑΣΤΗΣ21 Ἐλθέ, ὦγαθέ, καὶ λέγε πρὸς τὸν ὠνητὴν\nἐμὲ ποῑός τις εἶ, καὶ πρῶτον εἰ οὐκ ἄχθῃ πιπρασκόμενος\nκαὶ δοῦλος ὤν.\nΧΡΥΣΙΠΠΟΣΟὐδαμῶς· οὐ γὰρ ἐφ᾿ ἡμῖν ταῦτά ἐστιν. ἃ δὲ\nοὐκ ἐφ᾿ ἡμῖν, ἀδιάφορα εἶναι συμβέβηκεν.\nΑΓΟΡΑΣΤΗΣΟὐ μανθάνω ᾖ καὶ λέγεις.\nΧΡΥΣΙΠΠΟΣΤί φής; οὐ μανθάνεις ὅτι τῶν τοιούτων τὰ μέν\nἀστι προηγμένα, τὰ δ᾿ ἀνάπαλιν ἀποπροηγμένα;\nΑΓΟΡΑΣΤΗΣΟὐδὲ νῦν μανθάνω.\nΧΡΥΣΙΠΠΟΣΕἰκότως· οὐ γὰρ εἶ συνήθης τοἶς ἡμετέροις όνόμασιν\nοὐδὲ τὴν καταληπτικὴν φανταςίαν ἔχεις, ὁ\nδὲ σπουδαῖος ὁ τὴν λογικὴν θεωρίαν ἐκμαθὼν οὐ\nμόνον ταῦτα οἶδεν, ἀλλὰ καὶ σύμβαμα καὶ παραςύμβαμα\nὁποῖα καὶ ὁπόσον ἀλλήλων διαφέρει.\nΑΓΟΡΑΣΤΗΣΠρὸς τῆς σοφίας, μὴ φθονήσῃς κἂν τοῦτο\n\n\n\nεἰπεῖν, τί τὸ σύμβαμα καὶ τὸ παρασύμβαμα· καὶ\nγὰρ οὐκ οἶδ᾿ ὅπως ἐπλήγην ὑπὸ τοῦ ῥυθμοῦ τῶν\nἀνομάτων.\nΧΡΥΣΙΠΠΟΣἈλλ᾿ οὐδεὶς φθόνος· ἢν γάρ τις χωλὸς ὢν αὐτῷ\nἐκείνῳ τῷ χωλῷ ποδὶ προσπταίσας λίθῳ τραῦμα\nἐξ ἀφανοῦς λάβῃ, ὁ τοιοῦτος εἶχε μὲν δήπου σύμβαμα\nτὴν χωλείαν, τὸ τραῦμα δὲ παρασύμβαμα\nπροσέλαβεν.\nΑΓΟΡΑΣΤΗΣ22 Ὤ τῆς ἀγχινοιας. τί δὲ ἄλλο μάλιστα φὴς\nεἰδέναι;\nΧΡΥΣΙΠΠΟΣΤὰς τῶν λόγων πλεκτάνας αἷς συμποδίζω τοὺς\nπροσομιλοῦντας καὶ ἀποφράττω καὶ σιωπᾶν ποιῶ,\nφιμὸν ἀτεχνῶς αὐτοῖς περιτιθείς· ὄνομα δὲ τῇ\nδυνάμει ταύτῃ ὁ ἀοίδιμος συλλογισμός.\nΑΓΟΡΑΣΤΗΣἩράκλεις, ἄμαχόν τινα καὶ βίαιον λεγεις.\nΧΡΥΣΙΠΠΟΣΣκόπει γοῦν· ἔστι σοι παιδίον;\nΑΓΟΡΑΣΤΗΣΤί μὴν;\nΧΡΥΣΙΠΠΟΣΤοῦτο ἤν πως κροκόδειλος ἁρπάσῃ πλησίον τοῦ\nποταμοῦ πλαζόμενον εὑρών, κᾀτά σοι ἀποδώσειν\nὑπισχνῆται αὐτό, ἢν εἴπῃς τἀληθὲς ὅ τι δέδοκται\n\n\n\nαὐτῷ περὶ τῆς ἀποδόσεως τοῦ βρέφους, τί φήσεις\nαὐτὸν ἐγνωκέναι;\nΑΓΟΡΑΣΤΗΣΔυσαπόκριτον ἐρωτᾷς. ἀπορῶ γὰρ ὁπότερον\nεἰπὼν ἀπολάβοιμι. ἀλλὰ σὺ πρὸς Διὸς ἀπρκρινάμενος\nἀνάσωσαί μοι τὸ παιδίον, μὴ καὶ φθάσῃ\nαὐτὸ καταπιών.\nΧΡΥΣΙΠΠΟΣΘάρρει· καὶ ἄλλα γάρ σε διδάξομαι\nθαυμασιώτερα.\nΑΓΟΡΑΣΤΗΣΤὰ ποῖα;\nΧΡΥΣΙΠΠΟΣΤὸν θερίζοντα καὶ τὸν κυριεύοντα καὶ ἐπὶ πᾶσι\nτὴν Ἠλέκτραν καὶ τὸν ἐγκεκαλυμμένον.\nΑΓΟΡΑΣΤΗΣΤίνα τοῦτον τὸν ἐγκεκαλυμμένον ἢ τίνα τὴν\nἨλέκτραν λέγεις;\nΧΡΥΣΙΠΠΟΣἨλέκτραν μὲν ἐκείνην τὴν πάνυ, τὴν Ἀγαμέμνονος,\nἣ τὰ αὐτὰ οἶδέ τε ἅμα καὶ οὐκ οἶδε· παρεστῶτος\nγὰρ αὐτῇ τοῦ Ὀρέστου ἔτι ἀγνῶτος οἶδε μὲν\n\n\n\nὈρέστην, ὅτι ἀδελφὸς αὐτῆς, ὅτι δὲ οὗτος Ὀρέστης\nἀγνοεῖ. τὸν δ᾿ αὖ ἐγκεκαλυμμένον καὶ πάνυ θαυμαστὸν\nἀκούσῃ λόγον· ἀπόκριναι γάρ μοι, τὸν\nπατέρα οἶσθα τὸν σεαυτοῦ;\nΑΓΟΡΑΣΤΗΣΝαί.\nΧΡΥΣΙΠΠΟΣΤί οὖν; ἢν σοι παραστήσας τινὰ ἐγκεκαλυμμένον\nἔρωμαι, τοῦτον οἶσθα; τί φήσεις;\nΑΓΟΡΑΣΤΗΣΔηλαδη ἀγνοεῖν.\nΧΡΥΣΙΠΠΟΣ23 Ἀλλὰ μὴν αὐτὸς οὗτος ἦν ὁ πατὴρ ὁ σός· ὥστε\nεἰ τοῦτον ἀγνοεῖς, δῆλος εἶ τὸν πατέρα τὸν σὸν\nἀγνοῶν.\nΑΓΟΡΑΣΤΗΣΟὐ μὲν οὖν· ἀλλ᾿ ἀποκαλύψας αὐτὸν εἴσομαι\nτὴν ἀλήθειαν. ὅμως δ᾿ οὖν τί σοι τῆς σοφίας τὸ\nτέλος, ἢ τί πράξεις πρὸς τὸ ἀκρότατον τῆς ἀρετῆς\nἀφικόμενος;\nΧΡΥΣΙΠΠΟΣΠερὶ τὰ πρῶτα κατὰ φύσιν τότε γενήσομαι,\nλέγω δὲ πλοῦτον, ὑγίειαν καὶ τὰ τοιαῦτα. πρότερον\nδὲ ἀνάγκη πολλὰ προπονῆσαι λεπτογράφοις\nβιβλίοις παραθήγοντα τὴν ὄψιν καὶ σχόλια συναγείρονταs\n\n\n\n\nκαὶ σολοικισμῶν ἐμπιπλάμενον καὶ\nἀτόπων ῤημάτων· καὶ τὸ κεφάλαιον, οὐ θέμις\nγενέσθαι σοφόν, ἢν μὴ τρὶς ἐφεξῆς τοῦ ἐλλεβόρου\nπίῃς.\nΑΓΟΡΑΣΤΗΣΓενναῖά σου ταῦτα καὶ δεινῶς ἀνδρικά. τὸ δὲ\nΓνίφωνα εἶναι καὶ τοκογλύφον — καὶ γὰρ τάδε\nὁρῶ σοι προσόντα— τί φῶμεν, ἀνδρὸς ἤδη πεπωκότος\nτὸν ἐλλέβορον καὶ τελείου πρὸς ἀρετήν;\nΧΡΥΣΙΠΠΟΣΝαί· μόνῳ γοῦν τὸ δανείζειν πρέποι ἂν τῷ σοφῷ·\nἐπεὶ γὰρ ἴδιον αὐτοῦ συλλογίζεσθαι, τὸ δανείζειν\nδὲ καὶ λογίζεσθαι τοὺς τόκους πλησίον εἶναι\nδοκεῖ τῷ συλλογίζεσθαι, μόνου ἂν εἴη τοῦ σπουδαίου\nκαθάπερ ἐκεῖνο καὶ τοῦτο, καὶ οὐ μόνον γε\nἁπλοῦς, ὥσπερ οἱ ἄλλοι, τοὺς τόκους, ἀλλὰ καὶ\nτούτων ἑτέρους τόκους λαμβάνειν· ἢ γὰρ ἀγνοεῖς\nὅτι τῶν τόκων οἱ μέν εἰσι πρῶτοί τινες, οἱ δὲ\nδεύτεροι, καθάπερ αὐτῶν ἐκείνων ἀπόγονοι; ὁρᾶς\nδὲ δὴ καὶ τὸν συλλογισμὸν ὁποῖά φησιν· εἰ τὸν\nπρῶτον τόκον λήψεται, λήψεται καὶ τὸν δεύτερον·\nἀλλὰ μὴν τὸν πρῶτον λήψεται, λήψεται ἄρα\nκαὶ τὸν δεύτερον.\nΑΓΟΡΑΣΤΗΣ24 Οὐκοῦν καὶ μισθῶν πέρι τὰ αὐτὰ φῶμεν, οὓς\nσὺ λαμβάνεις ἐπὶ τῇ σοφίᾳ παρὰ τῶν νέων, καὶ\nδῆλον ὅτι μόνος ὁ σπουδαῖος μισθὸν ἐπὶ τῇ ἀρετῇ\nλήψεται;\nΧΡΥΣΙΠΠΟΣΜανθάνεις· οὐ γὰρ ἐμαυτοῦ ἕνεκα λαμβάνω.\nτοῦ δὲ διδόντος αὐτοῦ χάριν· ἀπεὶ γάρ ἐστιν ὁ μέν\nτις ἐκχύτης, ὁ δὲ περιεκτικός, ἐμαυτὸν μὲν ἀσκῶ\nεἶναι περιεκτικόν, τὸν δὲ μαθητὴν ἐκχύτην.\nΑΓΟΡΑΣΤΗΣΚαὶ μὴν τοὐναντίον ἐχρῆν τὸν νέον μὲν εἶναι\nπεριεκτικόν, σὲ δὲ τὸν μόνον πλούσιον ἐκχύτην.\nΧΡΥΣΙΠΠΟΣΣκώπτεις, ὦ οὑτος. ἀλλ᾿ ὅρα μή σε ἀποτοξεύσωρ\nτῷ ἀναποδείκτῳ συλλογισμῷ.\nΑΓΟΡΑΣΤΗΣΚαὶ τί δεινὸν ἀπὸ τοῦ βέλους;\nΧΡΥΣΙΠΠΟΣἈπορία καὶ σιωπὴ καὶ διαστραφῆναι τὴν διάνοιαν.\n25 ὃ δὲ μέγιστον, ἢν ἐθέλω, τάχιστά σε ἀποδείξω\nλίθον.\nΑΓΟΡΑΣΤΗΣΠῶς λίθον; οὐ γὰρ Περσεὺς σύ, ὦ βέλτιστε,\nεἰναί μοι δοκεῖς.\nΧΡΥΣΙΠΠΟΣὯδέ πως· ὁ λίθος σῶμά ἐστι;\nΑΓΟΡΑΣΤΗΣΝαί.\nΧΡΥΣΙΠΠΟΣΤί δέ; τὸ ζῷον οὐ σῶμα;\nΑΓΟΡΑΣΤΗΣΝαί.\nΧΡΥΣΙΠΠΟΣΣὺ δὲ ζῷον;\nΑΓΟΡΑΣΤΗΣἜοικα γοῦν.\nΧΡΥΣΙΠΠΟΣΛίθος ἄρα εἶ σῶμα ὢν.\nΑΓΟΡΑΣΤΗΣΜηδαμῶς. ἀλλ᾿ ἀνάλυςόν με πρὸς τοῦ Διὸς καὶ\nἐξ ὑπαρχῆς ποίησον ἄνθρωπον.\nΧΡΥΣΙΠΠΟΣΟὐ χαλεπόν· ἀλλ᾿ ἕμπαλιν ἴσθι ἄνθρωπος. εἰπὲ\nγάρ μοι, πᾶν σῶμα ζῷον;\nΑΓΟΡΑΣΤΗΣΟὒ.\nΧΡΥΣΙΠΠΟΣΤί δέ; λίθος ζῷον;\nΑΓΟΡΑΣΤΗΣΟὔ.\nΧΡΥΣΙΠΠΟΣΣὺ δὲ σῶμα εἶ;\nΑΓΟΡΑΣΤΗΣΝαί.\nΧΡΥΣΙΠΠΟΣΣῶμα δὲ ὢν ζῷον εἶ;\nΑΓΟΡΑΣΤΗΣΝαί.\nΧΡΥΣΙΠΠΟΣΟὐκ ἄρα λίθος εἶ ζῷόν γε ὤν.\nΑΓΟΡΑΣΤΗΣΕὐ γε έποίησας, ὡς ἤδη μου τὰ σκέλη καθάπερ\nτῆς Νιόβης ἀπεψύχετο καὶ πάγια ἦν. ἀλλὰ ὠνήσομαί\nγε σέ. πόσον ὑπὲρ αὐτοῦ καταβαλῶ;\nΕΡΜΗΣΜνᾶς δώδεκα.\nΑΓΟΡΑΣΤΗΣΛάμβανε.\nΕΡΜΗΣΜόνος δὲ αὐτὸν ἐώνησαι;\nΑΓΟΡΑΣΤΗΣΜὰ Δί᾿ , ἀλλʼ οὗτοι πάντες οὓς ὁρᾷς.\nΕΡΜΗΣΠολλοί γε καὶ τοὺς ὤμους καρτεροὶ καὶ τοῦ\nθερίζοντος ἄξιοι.\nΖΕΥΣ26 Μὴ διάτριβε· ἄλλον κάλει τὸν Περιπατητικόν.\nΕΡΜΗΣΣέ φημι, τὸν καλόν, τὸν πλούσιον. ἄγε δή, ὠνησασθε\nτὸν συνετώτατον, τὸν ἅπαντα ὅλως ἐπιστάμενον.\nΑΓΟΡΑΣΤΗΣΠοῖος δέ τις ἐστί;\nΕΡΜΗΣΜέτριος, ἐπιεικής. ἁρμόδιος τῷ βίῳ, τὸ δὲ μέγιστον,\nδιπλοῦς,\nΑΓΟΡΑΣΤΗΣΠῶς λέγεις;\nΕΡΜΗΣἌλλος μὲν ὁ ἔκτοσθεν φαινόμενος, ἄλλος δὲ ὁ\nἔντοσθεν εἶναι δοκεῖ· ὥστε ἢν πρίῃ αὐτόν, μέμνησο\nτὸν μὲν ἐξωτερικόν, τὸν δὲ ἐσωτερικὸν καλεῖν.\nΑΓΟΡΑΣΤΗΣΤί δὲ γινώσκει μάλιστα;\nΕΡΜΗΣΤρία εἶναι τὰ ἀγαθά, ἐν ψυχῇ, ἐν σώματι, ἐν τοῖς\nἐκτος.\nΑΓΟΡΑΣΤΗΣἈνθρώπινα φρονεῖ. πόσου δέ ἐστιν;\nΕΡΜΗΣΕἴκοσι μνῶν.\nΑΓΟΡΑΣΤΗΣΠολλοῦ λέγεις.\nΕΡΜΗΣOὔκ, ὦ μακάριε· καὶ γὰρ αὐτὸς ἔχειν τι ἀργύριον\nδοκεῖ, ὥστε οὐκ ἂν φθάνοις ὠνούμενος. ἔτι\nδὲ εἴσῃ αὐτίκα μάλα παῤ αὐτοῦ πόσον μὲν ὁ\nκώνωψ βιοῖ τὸν χρόνον, ἐφ᾿  ὁπόσον δὲ βάθος ἡ\nθάλαττα ὑπὸ τοῦ ἡλίου καταλάμπεται, καὶ ὁποία\nτίς ἐστιν ἡ ψυχὴ τῶν ὀστρείων.\nΑΓΟΡΑΣΤΗΣἩράκλεις τῆς ἀκριβολογίας.\nΕΡΜΗΣΤί δὲ εἰ ἀκούσειας ἄλλα πολλῷ τούτων ὀξυδερκέστερα,\nγονῆς τε πέρι καὶ γενέσεως καὶ τῆς ἐν\nταῖς μήτραις τῶν ἐμβρύων πλαστικῆς, καὶ ὡς\nἄνθρωπος μὲν γελαστικόν, ὄνος δὲ οὐ γελαστικὸν\nοὐδὲ τεκταινόμενον οὐδὲ πλωῖζόμενον;\nΑΓΟΡΑΣΤΗΣΠάνσεμνα φὴς καὶ ὀνησιφόρα τὰ μαθήματα,\nὥστε ὠνοῦμαι αὐτὸν τῶν εἴκοσιν.\nΕΡΜΗΣ27 Εἶεν.\nΖΕΥΣΤίς λοιπὸς ἡμῖν;\nΕΡΜΗΣΚαταλείπεται ὁ Σκεπτικὸς οὗτος. σὺ ὁ Πυρρίας\nπόσιθι καὶ ἀποκηρύττου κατὰ τάχος. ἤδη\nμὲν ὑπορρέουσιν οἱ πολλοὶ καὶ ἐν ὀλίγοις ἠ πρᾶσις\nἔσται. ὅμως δὲ τίς καὶ τοῦτον ὠνήσεται;\nΑΓΟΡΑΣΤΗΣἜγωγε. ἀλλὰ πρῶτον εἰπέ μοι, σὺ τι\nἐπιστασαι;\nΠΥΡΡΩΝὐδέν.\nΑΓΟΡΑΣΤΗΣΠῶς τοῦτο ἔφησθα;\nΠΥΡΡΩΝΟτι οὐδὲν ὅλως εἶναί μοι δοκεῖ.\nΑΓΟΡΑΣΤΗΣΟὐδὲ ἡμεῖς ἄρα ἐσμέν τινες;\nΠΥΡΡΩΝΟὐδὲ τοῦτο οἶδα.\nΑΓΟΡΑΣΤΗΣΟὐδὲ ὅτι σύτις ὢν τυγχάνεις;\nΠΥΡΡΩΝΠολὺ μᾶλλον ἔτι τοῦτο ἀγνοῶ.\nΑΓΟΡΑΣΤΗΣὬ τῆς ἀπορίας. τί δὲ σοι τὰ σταθμία ταυτὶ\nβούλεται;\nΠΥΡΡΩΝΖυγοστατῶ ἐν αὐτοῖς τοὺς λόγους καὶ πρὸς τὸ\nἴσον ἀπευθύνω, καὶ ἐπειδὰν ἀκριβῶς ὁμοίους τε\n\n\n\nκαὶ ἰσοβαρεῖς ἴδω, τότε δὴ τότε ἀγνοῶ τὸν\nἀληθέστερον.\nΑΓΟΡΑΣΤΗΣΤῶν ἄλλων δὲ τί ἂν πράττοις ἐμμελῶς;\nΠΥΡΡΩΝΤὰ πάντα πλὴν δραπέτην μεταδιώκειν.\nΑΓΟΡΑΣΤΗΣΤί δὲ τοῦτό σοι ἀδύνατον;\nΠΥΡΡΩΝὍτι, ὦγαθέ, οὐ καταλαμβάνω.\nΑΓΟΡΑΣΤΗΣΕἰκότως· βραδὺς γὰρ καὶ νωθής τις εἶναι δοκεῖς.\nἀλλὰ τί σοι τὸ τέλος τῆς ἐπιστάσεως;\nΠΥΡΡΩΝἩ ἀμαθία καὶ τὸ μήτε ἀκούειν μήτε ὁρᾶν.\nΑΓΟΡΑΣΤΗΣΟὐκοῦν καὶ τὸ τυφλὸς ἅμα καὶ κωφὸς εἶναι\nλέγεις;\nΠΥΡΡΩΝΚαὶ ἄκριτός γε προσέτι καὶ ἀναίσθητος καὶ\nὅλως τοῦ σκώληκος οὐδὲν διαφέρων.\nΑΓΟΡΑΣΤΗΣὨνητέος εἶ διὰ ταῦτα. πόσου τοῦτον ἄξιον χρὴ\nφάναι;\nΕΡΜΗΣΜνᾶς Ἀττικῆς·\nΓΟΡΑΣΤΗΣΛάμβανε. τί φής, ὦ οὗτος; ἐώνημαι σε;\nΠΥΡΡΩΝἌδηλον.\nΑΓΟΡΑΣΤΗΣΜηδαὢς· ἐώνημαι γὰρ καὶ τἀργύριον\nκατέβαλον.\nΠΥΡΡΩΝἘπέχω περὶ τούτου καὶ διασκέπτομαι.\nΑΓΟΡΑΣΤΗΣΚαὶ μὴν ἀκολούθει μοι, καθάπερ χρὴ ἐμὸν\nοἰκέτην.\nΠΥΡΡΩΝΤίς οἰδεν εἰ ἀληθῆ ταῦτα φής;\nΑΓΟΡΑΜΤΗΣὉ κῆρυξ καὶ ἡ μνᾶ καὶ οἱ παρόντες.\nΠΥΡΡΩΝΠάρεισι γὰρ ἡμῖν τινες;\nΑΓΟΡΑΣΤΗΣἈλλ᾿ ἔγωγέ σε ἤδη ἐμβαλὼν ἐς τὸν μυλῶνα\nπείσω εἶναι δεσπότης κατὰ τὸν χείρω λόγον.\nΠΥΡΡΩΝἜπεχε περὶ τούτου.\nΑΓΟΡΑΣΤΗΣΜὰ Δί᾿ , ἀλλ᾿ ἤδη γε ἀπεφηνάμην.\nΕΡΜΗΣΣὺ μὲν παῦσαι ἀντιτείνων καὶ ἀκολούθει τῷ\nπριαμένῳ ὑμᾶς δὲ εἰς αὔριον παρακαλοῦμεν· ἀποκηρύξειν\nγᾶρ τοὺς ἰδιώτας καὶ βαναύσους καὶ\nἀγοραίους βίους μέλλομεν.\n","locs":[{"loc":"urn:cts:greekLit:tlg0062.tlg024:1","start":0,"length":528},{"loc":"urn:cts:greekLit:tlg0062.tlg024:2","start":528,"length":576},{"loc":"urn:cts:greekLit:tlg0062.tlg024:3","start":1104,"length":744},{"loc":"urn:cts:greekLit:tlg0062.tlg024:4","start":1848,"length":691},{"loc":"urn:cts:greekLit:tlg0062.tlg024:5","start":2539,"length":301},{"loc":"urn:cts:greekLit:tlg0062.tlg024:6","start":2840,"length":1063},{"loc":"urn:cts:greekLit:tlg0062.tlg024:7","start":3903,"length":1046},{"loc":"urn:cts:greekLit:tlg0062.tlg024:8","start":4949,"length":598},{"loc":"urn:cts:greekLit:tlg0062.tlg024:9","start":5547,"length":870},{"loc":"urn:cts:greekLit:tlg0062.tlg024:10","start":6417,"length":868},{"loc":"urn:cts:greekLit:tlg0062.tlg024:11","start":7285,"length":661},{"loc":"urn:cts:greekLit:tlg0062.tlg024:12","start":7946,"length":1247},{"loc":"urn:cts:greekLit:tlg0062.tlg024:13","start":9193,"length":632},{"loc":"urn:cts:greekLit:tlg0062.tlg024:14","start":9825,"length":1260},{"loc":"urn:cts:greekLit:tlg0062.tlg024:15","start":11085,"length":692},{"loc":"urn:cts:greekLit:tlg0062.tlg024:16","start":11777,"length":267},{"loc":"urn:cts:greekLit:tlg0062.tlg024:17","start":12044,"length":621},{"loc":"urn:cts:greekLit:tlg0062.tlg024:18","start":12665,"length":675},{"loc":"urn:cts:greekLit:tlg0062.tlg024:19","start":13340,"length":499},{"loc":"urn:cts:greekLit:tlg0062.tlg024:20","start":13839,"length":500},{"loc":"urn:cts:greekLit:tlg0062.tlg024:21","start":14339,"length":958},{"loc":"urn:cts:greekLit:tlg0062.tlg024:22","start":15297,"length":1389},{"loc":"urn:cts:greekLit:tlg0062.tlg024:23","start":16686,"length":1365},{"loc":"urn:cts:greekLit:tlg0062.tlg024:24","start":18051,"length":568},{"loc":"urn:cts:greekLit:tlg0062.tlg024:25","start":18619,"length":997},{"loc":"urn:cts:greekLit:tlg0062.tlg024:26","start":19616,"length":1191},{"loc":"urn:cts:greekLit:tlg0062.tlg024:27","start":20807,"length":1856}]}
{"id":"urn:cts:greekLit:tlg0062.tlg024.perseus-grc2","text":"Ζεύς σὺ μὲν διατίθει τὰ βάθρα καὶ παρασκεύαζε τὸν τόπον τοῖς ἀφικνουμένοις, σὺ δὲ στῆσον ἑξῆς παραγαγὼν τοὺς βίους, ἀλλὰ κοσμήσας πρότερον, ὡς εὐπρόσωποι φανοῦνται καὶ ὅτι πλείστους ἐπάξονται· σὺ δέ, ὦ Ἑρμῆ, κήρυττε καὶ συγκάλει.\nἙρμῆς ἀγαθῇ τύχῃ τοὺς ὠνητὰς ἤδη παρεῖναι πρὸς τὸ πωλητήριον. ἀποκηρύξομεν δὲ βίους φιλοσόφους παντὸς εἴδους καὶ προαιρέσεων ποικίλων. εἰ δέ τις τὸ παραυτίκα μὴ ἔχει τἀργύριον καταβαλέσθαι, εἰς νέωτα ἐκτίσει καταστήσας ἐγγυητήν.\nΖεύς πολλοὶ συνίασιν· ὥστε χρὴ μὴ διατρίβειν μηδὲ κατέχειν αὐτούς. πωλῶμεν οὖν.\nἙρμῆς τίνα πρῶτον ἐθέλεις παραγάγωμεν;\nΖεύς τουτονὶ τὸν κομήτην, τὸν Ἰωνικόν, ἐπεὶ καὶ σεμνός τις εἶναι φαίνεται.\nἙρμῆς οὗτος ὁ Πυθαγορικὸς κατάβηθι καὶ πάρεχε σεαυτὸν ἀναθεωρεῖσθαι τοῖς συνειλεγμένοις.\nκήρυττε δή.\nἙρμῆς τὸν ἄριστον βίον πωλῶ, τὸν σεμνότατον. τίς ὠνήσεται; τίς ὑπὲρ ἄνθρωπον εἶναι βούλεται; τίς εἰδέναι τὴν τοῦ παντὸς ἁρμονίαν καὶ ἀναβιῶναι πάλιν;\nἈγοράστης τὸ μὲν εἶδος οὐκ ἀγεννής. τί δὲ μάλιστα οἶδεν;\nἙρμῆς ἀριθμητικήν, ἀστρονομίαν, τερατείαν, γεωμετρίαν, μουσικήν, γοητείαν. μάντιν ἄκρον βλέπεις.\nἈγοράστης ἔξεστιν αὐτὸν ἀνακρίνειν;\nἙρμῆς ἀνάκρινε ἀγαθῇ τύχῃ.\nἈγοράστης ποδαπὸς εἶ σύ;\nΠυθαγόρας Σάμιος.\nἈγοράστης ποῦ δʼ ἐπαιδεύθης;\nΠυθαγόρας ἐν Αἰγύπτῳ παρὰ τοῖς ἐκεῖ σοφοῖσι,\nἈγοράστης φέρε δέ, ἢν πρίωμαί σε, τί με διδάξει;\nΠυθαγόρας διδάξομαι μὲν οὐδέν, ἀναμνήσω δέ.\nἈγοράστης πῶς ἀναμνήσεις;\nΠυθαγόρας καθαρὴν πρότερον τὴν ψυχὴν ἐργασάμενος καὶ τὸν ἐπʼ αὐτῇ ῥύπον ἐκκλύσας.\nἈγοράστης καὶ δὴ νόμισον ἤδη ἐκκεκαθάρθαι με, τις ὁ τρόπος τῆς ἀναμνήσεως;\nΠυθαγόρας τὸ μὲν πρῶτον ἡσυχίη μακρὴ καὶ ἀφωνίη καὶ πέντε ὅλων ἐτέων λαλέειν μηδέν.\nἈγοράστης ὥρα σοι, ὦ βέλτιστε, τὸν Κροίσου παῖδα παιδεύειν ἐγὼ γὰρ λάλος, οὐκ ἀνδριὰς εἶναι βούλομαι. τί δὲ μετὰ τὴν σιωπὴν ὅμως καὶ τὴν πενταετίαν;\nΠυθαγόρας Μουσουργίῃ καὶ γεωμετρίῃ ἐνασκήσεαι.\nἈγοράστης χάριεν λέγεις, εἰ πρῶτόν με κιθαρῳδὸν γενόμενον κᾆτα εἶναι σοφὸν χρή.\nΠυθαγόρας εἶτʼ ἐπὶ τουτέοισιν ἀριθμέειν.\nἈγοράστης οἶδα καὶ νῦν ἀριθμεῖν.\nΠυθαγόρας πῶς ἀριθμέεις;\nἈγοράστης ἕν, δύο, τρία, τέτταρα.\nΠυθαγόρας ὁρᾷς; ἃ σὺ δοκέεις τέσσαρα, ταῦτα δέκα ἐστὶ καὶ τρίγωνον ἐντελὲς καὶ ἡμέτερον ὅρκιον.\nἈγοράστης οὐ μὰ τὸν μέγιστον τοίνυν ὅρκον τὰ τέτταρα, οὔποτε θειοτέρους λόγους ἤκουσα οὐδὲ μᾶλλον ἱερούς.\nΠυθαγόρας μετὰ δέ, ὦ ξεῖνε, εἴσεαι γῆς τε πέρι καὶ ἠέρος καὶ ὕδατος καὶ πυρὸς ἥτις αὐτέοισιν ἡ φορὴ καὶ ὁκοῖα ἐόντα μορφὴν ὅκως κινέονται.\nἈγοράστης μορφὴν γὰρ ἔχει τὸ πῦρ ἢ ἀὴρ ἢ ὕδωρ;\nΠυθαγόρας καὶ μάλα ἐμφανέα· οὐ γὰρ οἷά τε ἀμορφίῃ καὶ ἀσχημοσύνῃ κινέεσθαι. καὶ ἐπὶ τουτέοισι δὲ γνώσεαι τὸν θεὸν ἀριθμὸν ἐόντα καὶ νόον καὶ ἁρμονίην.\nἈγοράστης θαυμάσια λέγεις.\nΠυθαγόρας πρὸς δὲ τοῖσδεσι τοῖσιν εἰρημένοισι καὶ σεωυτὸν ἕνα δοκέοντα ἄλλον ὁρεόμενον καὶ ἄλλον ἐόντα εἴσεαι.\nἈγοράστης τί φής; ἄλλος εἰμὶ καὶ οὐχ οὗτος ὅσπερ νῦν πρὸς σὲ διαλέγομαι;\nΠυθαγόρας νῦν μὲν οὗτος, πάλαι δὲ ἐν ἄλλῳ σώματι καὶ ἐν ἄλλῳ οὐνόματι ἐφαντάζεο· χρόνῳ δὲ αὖτις ἐς ἄλλον μεταβήσεαι.\nἈγοράστης τοῦτο φής, ἀθάνατον ἔσεσθαί με ἀλλαττόμενον ἐς μορφὰς πλείονας;\nἈγοράστηςἀλλὰ τάδε μὲν ἱκανῶς. τὰ δʼ ἀμφὶ δίαιταν ὁποῖός τις εἶ;\nΠυθαγόρας ἐμψυχήϊον μὲν οὐδὲ ἓν σιτέομαι, τὰ δὲ ἄλλα πλὴν κυάμων.\nἈγοράστης τίνος ἕνεκα; ἢ μυσάττῃ τοὺς κυάμους;\nΠυθαγόρας οὔκ, ἀλλὰ ἱροί εἰσι καὶ θωυμαστὴ αὐτέων ἡ φύσις· πρῶτον μὲν γὰρ τὸ πᾶν γονή εἰσι, καὶ ἢν ἀποδύσῃς κύαμον ἔτι χ;χλωρὸν ἐόντα, ὄψεαι τοῖσιν ἀνδρείοισι μορίοισιν ἐμφερέα τὴν φυήν· ἑψηθέντα δὲ ἢν ἀφῇς ἐς τὴν σεληναίην νυξὶ μεμετρημένῃσιν, αἷμα ποιήσεις. τὸ δὲ μέζον, Ἀθηναίοισι νόμος κυάμοισι τὰς ἀρχὰς αἱρέεσθαι.\nἈγοράστης καλῶς πάντα ἔφης καὶ ἱεροπρεπῶς. ἀλλὰ ἀπόδυθι, καὶ γυμνὸν γάρ σε ἰδεῖν βούλομαι. ὦ Ἡράκλεις, χρυσοῦς αὐτῷ ὁ μηρός ἐστι. θεός, οὐ βροτός τις εἶναι φαίνεται· ὥστε ὠνήσομαι πάντως αὐτόν. πόσου τοῦτον ἀποκηρύττεις;\nἙρμῆς δέκα μνῶν.\nἈγοράστης ἔχω τοσούτου λαβών.\nΖεύς γράφε τοῦ ὠνησαμένου τοὔνομα καὶ ὅθεν ἐστίν.\nἙρμῆς Ἰταλιώτης, ὦ Ζεῦ, δοκεῖ τις εἶναι τῶν ἀμφὶ Κρότωνα καὶ Τάραντα καὶ τὴν ταύτῃ Ἑλλάδα· καίτοι οὐχ εἷς, ἀλλὰ τριακόσιοι σχεδὸν ἐώνηνται κατὰ κοινὸν αὐτόν.\nΖεύς ἀπαγέτωσαν ἄλλον παράγωμεν.\nἙρμῆς βούλει τὸν αὐχμῶντα ἐκεῖνον, τὸν Ποντικόν;\nΖεύς πάνυ μὲν οὖν.\nἙρμῆς οὗτος ὁ τὴν πήραν ἐξηρτημένος, ὁ ἐξωμίας, ἐλθὲ καὶ περίιθι ἐν κύκλῳ τὸ συνέδριον. βίον ἀνδρικὸν πωλῶ, βίον ἄριστον καὶ γεννικόν, βίον ἐλεύθερον τίς ὠνήσεται;\nἈγοράστης ὁ κῆρυξ πῶς ἔφης σύ; πωλεῖς τὸν ἐλεύθερον;\nἙρμῆς ἔγωγε.\nἈγοράστης εἶτʼ οὐ δέδιας μή σοι δικάσηται ἀνδραποδισμοῦ ἢ καὶ προκαλέσηταί σε εἰς Ἄρειον πάγον;\nἙρμῆς οὐδὲν αὐτῷ μέλει τῆς πράσεως· οἴεται γὰρ εἶναι παντάπασιν ἐλεύθερος.\nἈγοράστης τί δʼ ἄν τις αὐτῷ χρήσαιτο ῥυπῶντι καὶ οὕτω κακοδαιμόνως διακειμένῳ; πλὴν εἰ μὴ σκαπανέα γε καὶ ὑδροφόρον αὐτὸν ἀποδεικτέον.\nἙρμῆς οὐ μόνον, ἀλλὰ καὶ ἢν θυρωρὸν αὐτὸν ἐπιστήσῃς, πολὺ πιστοτέρῳ χρήσῃ τῶν κυνῶν. ἀμέλει κύων αὐτῷ καὶ τὸ ὄνομα.\nἈγοράστης ποδαπὸς δέ ἐστιν ἢ τίνα τὴν ἄσκησιν ἐπαγγέλλεται;\nἙρμῆς αὐτὸν ἐροῦ· κάλλιον γὰρ οὕτω ποιεῖν.\nἈγοράστης δέδια τὸ σκυθρωπὸν αὐτοῦ καὶ κατηφές, μὴ με ὑλακτήσῃ προσελθόντα ἢ καὶ νὴ Δία δάκῃ γε. οὐχ ὁρᾷς ὡς διῆρται τὸ ξύλον καὶ συνέσπακε τὰς ὀφρῦς καὶ ἀπειλητικόν τι καὶ χολῶδες ὑποβλέπει;\nἙρμῆς μὴ δέδιθι· τιθασὸς γάρ ἐστι.\nἈγοράστης τὸ πρῶτον, ὦ βέλτιστε, ποδαπὸς εἶ;\nΔιογένης παντοδαπός.\nἈγοράστης πῶς λέγεις;\nΔιογένης τοῦ κόσμου πολίτην ὁρᾷς.\nἈγοράστης ζηλοῖς δὲ δὴ τίνα;\nΔιογένης τὸν Ἡρακλέα.\nἈγοράστης τί οὖν οὐχὶ καὶ λεοντῆν ἀμπέχῃ; τὸ μὲν γὰρ ξύλον ἔοικας αὐτῷ.\nΔιογένης τουτί μοι λεοντῆ, τὸ τριβώνιον. στρατεύομαι δὲ ὥσπερ ἐκεῖνος ἐπὶ τὰς ἡδονάς, οὐ κελευστός, ἀλλὰ ἑκούσιος, ἐκκαθᾶραι τὸν βίον προαιρούμενος.\nἈγοράστης εὖ γε τῆς προαιρέσεως. ἀλλά τι μάλιστα εἰδέναι σε φῶμεν; ἤ τίνα τὴν τέχνην ἔχεις;\nΔιογένης ἐλευθερωτής εἰμι τῶν ἀνθρώπων καὶ ἰατρὸς τῶν παθῶν· τὸ δὲ ὅλον ἀληθείας καὶ παρρησίας προφήτης εἶναι βούλομαι.\nἈγοράστης εὖ γε, ὦ προφῆτα ἢν δὲ πρίωμαί σε, τίνα με τὸν τρόπον διασκήσεις;\nΔιογένης πρῶτον μὲν παραλαβών σε καὶ ἀποδύσας τὴν τρυφὴν καὶ ἀπορίᾳ συγκατακλείσας τριβώνιον περιβαλῶ, μετὰ δὲ πονεῖν καὶ κάμνειν καταναγκάσω χαμαὶ καθεύδοντα καὶ ὕδωρ πίνοντα καὶ ὧν ἔτυχεν ἐμπιμπλάμενον, τὰ δὲ χρήματα, ἢν ἔχῃς, ἐμοὶ πειθόμενος εἰς τὴν θάλατταν φέρων ἐμβαλεῖς, γάμου δὲ ἀμελήσεις καὶ παίδων καὶ πατρίδος, καὶ πάντα σοι ταῦτα λῆρος ἔσται, καὶ τὴν πατρῴαν οἰκίαν ἀπολιπὼν ἢ τάφον οἰκήσεις ἢ πυργίον ἔρημον ἢ καὶ πίθον ἡ πήρα δέ σοι θέρμων ἔσται μεστὴ καὶ ὀπισθογράφων βιβλίων καὶ οὕτως ἔχων εὐδαιμονέστερος εἶναι φήσεις τοῦ μεγάλου βασιλέως. ἢν μαστιγοῖ δέ τις ἢ στρεβλοῖ, τούτων οὐδὲν ἀνιαρὸν ἡγήσῃ.\nἈγοράστης πῶς τοῦτο φὴς τὸ μὴ ἀλγεῖν μαστιγούμενον; οὐ γὰρ χελώνης ἢ καράβου τὸ δέρμα περιβέβλημαι.\nΔιογένης τὸ Εὐριπίδειον ἐκεῖνο ζηλώσεις μικρὸν ἐναλλάξας.\nἈγοράστης τὸ ποῖον;\nΔιογένης ἡ φρήν σοι ἀλγήσει, ἡ δὲ γλῶσσα ἔσται ἀνάλ γητος.\nΔιογένηςἃ δὲ μάλιστα δεῖ προσεῖναι, ταῦτά ἐστιν ἰταμὸν χρὴ εἶναι καὶ θρασὺν καὶ λοιδορεῖσθαι πᾶσιν ἑξῆς καὶ βασιλεῦσι καὶ ἰδιώταις· οὕτω γὰρ ἀποβλέψονταί σε καὶ ἀνδρεῖον ὑπολήψονται. βάρβαρος δὲ ἡ φωνὴ ἔστω καὶ ἀπηχὲς τὸ φθέγμα καὶ ἀτεχνῶς ὅμοιον κυνί, καὶ πρόσωπον δὲ ἐντεταμένον καὶ βάδισμα τοιούτῳ προσώπῳ πρέπον, καὶ ὅλως θηριώδη τὰ πάντα καὶ ἄγρια. αἰδὼς δὲ καὶ ἐπιείκεια καὶ μετριότης ἀπέστω, καὶ τὸ ἐρυθριᾶν ἀπόξυσον τοῦ προσώπου παντελῶς. δίωκε δὲ τὰ πολυανθρωπότατα τῶν χωρίων, καὶ ἐν αὐτοῖς τούτοις μόνος καὶ ἀκοινώνητος εἶναι θέλε μὴ φίλον, μὴ ξένον προσιέμενος· κατάλυσις γὰρ τὰ τοιαῦτα τῆς ἀρχῆς. ἐν ὄψει δὲ πάντων, ἃ μηδὲ ἰδίᾳ ποιήσειεν ἄν τις, θαρρῶν ποίει, καὶ τῶν ἀφροδισίων αἱροῦ τὰ γελοιότερα, καὶ τέλος, ἤν σοι δοκῇ, πολύποδα ὠμὸν ἢ σηπίαν φαγὼν ἀπόθανε. ταύτην σοι τὴν εὐδαιμονίαν προξενοῦμεν.\nἈγοράστης ἄπαγε· μιαρὰ γὰρ καὶ οὐκ ἀνθρώπινα λέγεις.\nΔιογένης ἀλλὰ ῥᾷστά γε, ὦ οὗτος, καὶ πᾶσιν εὐχερῆ μετελθεῖν οὐ γάρ σοι δεήσει παιδείας καὶ λόγων καὶ λήρων, ἀλλʼ ἐπίτομος αὕτη σοι πρὸς δόξαν ἡ ὁδός· κἂν ἰδιώτης ᾖς, ἤτοι σκυτοδέψης ἢ ταριχοπώλης ἢ τέκτων ἢ τραπεζίτης, οὐδέν σε κωλύσει θαυμαστὸν εἴναι, ἢν μόνον ἡ ἀναίδεια καὶ τὸ θράσος παρῇ καὶ λοιδορεῖσθαι καλῶς ἐκμάθῃς.\nἈγοράστης πρὸς ταῦτα μὲν οὐ δέομαί σου. ναύτης δʼ ἂν ἴσως ἢ κηπουρὸς ἐν καιρῷ γένοιο, καὶ ταῦτα, ἢν ἐθέλῃ σε ἀποδόσθαι οὑτοσὶ τὸ μέγιστον δύʼ ὀβολῶν.\nἙρμῆς ἔχε λαβών καὶ γὰρ ἄσμενοι ἀπαλλαξόμεθα ἐνοχλοῦντος αὐτοῦ καὶ βοῶντος καὶ ἅπαντας ἁπαξαπλῶς ὑβρίζοντος καὶ ἀγορεύοντος κακῶς.\nΖεύς ἄλλον κάλει τὸν Κυρηναῖον, τὸν ἐν τῇ πορφυρίδι, τὸν ἐστεφανωμένον.\nἙρμῆς ἄγε δή, πρόσεχε πᾶς· πολυτελὲς τὸ χρῆμα καὶ πλουσίων δεόμενον. βίος οὗτος ἥδιστος, βίος τρισμακάριστος. τίς ἐπιθυμεῖ τρυφῆς; τίς ὠνεῖται τὸν ἁβρότατον;\nἈγοράστης ἐλθὲ σὺ καὶ λέγε ἅπερ εἰδὼς τυγχάνεις· ὠνήσομαι γάρ σε, ἢν ὠφέλιμος ᾖς.\nἙρμῆς μὴ ἐνόχλει αὐτόν, ὦ βέλτιστε, μηδὲ ἀνάκρινε· μεθύει γάρ. ὥστε οὐκ ἂν ἀποκρίναιτό σοι, τὴν γλῶτταν, ὡς ὁρᾷς, διολισθάνων\nἈγοράστης καὶ τίς ἂν εὖ φρονῶν πρίαιτο διεφθαρμένον οὕτω καὶ ἀκόλαστον ἀνδράποδον; ὅσον δὲ καὶ ἀποπνεῖ μύρων, ὡς δὲ καὶ σφαλερὸν βαδίζει καὶ παράφορον. ἀλλὰ κἂν σύ γε, ὦ Ἑρμῆ, λέγε ὁποῖα πρόσεστιν αὐτῷ καὶ ἃ μετιὼν τυγχάνει.\nἙρμῆς τὸ μὲν ὅλον, συμβιῶναι δεξιὸς καὶ συμπιεῖν ἱκανὸς καὶ κωμάσαι μετὰ αὐλητρίδος ἐπιτήδειος ἐρῶντι καὶ ἀσώτῳ δεσπότῃ· τὰ ἄλλα δὲ πεμμάτων ἐπιστήμων καὶ ὀψοποιὸς ἐμπειρότατος, καὶ ὅλως σοφιστὴς ἡδυπαθείας. ἐπαιδεύθη μὲν οὖν Ἀθήνησιν, ἐδούλευσε δὲ καὶ περὶ Σικελίαν τοῖς τυράννοις καὶ σφόδρα εὐδοκίμει παρʼ αὐτοῖς. τὸ δὲ κεφάλαιον τῆς προαιρέσεως, ἁπάντων καταφρονεῖν, ἅπασι χρῆσθαι, πανταχόθεν ἐρανίζεσθαι τὴν ἡδονήν.\nἈγοράστης ὥρα σοι ἄλλον περιβλέπειν τῶν πλουσίων τούτων καὶ πολυχρημάτων· ἐγὼ μὲν γὰρ οὐκ ἐπιτήδειος ἱλαρὸν ὠνεῖσθαι βίον.\nἙρμῆς Ἄπρατος ἔοικεν ἡμῖν οὗτος, ὦ Ζεῦ, μένειν.\nΖεύς μετάστησον ἄλλον παράγε· μᾶλλον δὲ τὼ δύο τούτω, τὸν γελῶντα τὸν Ἀβδηρόθεν καὶ τὸν κλάοντα τὸν ἐξ Ἐφέσου· ἅμα γὰρ αὐτὼ πεπρᾶσθαι βούλομαι.\nἙρμῆς κατάβητον ἐς τὸ μέσον. τὼ ἀρίστω βίω πωλῶ, τὼ σοφωτάτω πάντων ἀποκηρύττομεν.\nἈγοράστης. ὦ Ζεῦ τῆς ἐναντιότητος. ὁ μὲν οὐ διαλείπει γελῶν, ὁ δέ τινα ἔοικε πενθεῖν δακρύει γοῦν τὸ παράπαν. τί ταῦτα, ὦ οὗτος; τί γελᾷς;\nΔημόκριτος ἐρωτᾷς; ὅτι μοι γελοῖα πάντα δοκέει τὰ πρήγματα ὑμέων καὶ αὐτοὶ ὑμέες.\nἈγοράστης πῶς λέγεις; καταγελᾷς ἡμῶν ἁπάντων καὶ παρʼ οὐδὲν τίθεσαι τὰ ἡμέτερα πράγματα;\nΔημόκριτος ὧδε ἔχει· σπουδαῖον γὰρ ἐν αὐτέοισιν οὐδέν, κενεὰ δὲ πάντα καὶ ἀτόμων φορὴ καὶ ἀπειρίη.\nἈγοράστης οὐ μὲν οὖν, ἀλλὰ σὺ κενὸς ὡς ἀληθῶς καὶ ἄπειρος.\nἈγοράστης ὢ τῆς ὕβρεως, οὐ παύσῃ γελῶν; σὺ δὲ τί κλάεις, ὦ βέλτιστε; πολὺ γὰρ οἶμαι κάλλιον σοὶ προσλαλεῖν.\nἩράκλειτος ἡγέομαι γάρ, ὦ ξεῖνε, τὰ ἀνθρωπήϊα πρήγματα ὀϊζυρὰ καὶ δακρυώδεα καὶ οὐδὲν αὐτέων ὅ τι μὴ ἐπικήριον τὸ δὴ οἰκτείρω τε σφέας καὶ ὀδύρομαι, καὶ τὰ μὲν παρεόντα οὐ δοκέω μεγάλα, τὰ δὲ ὑστέρῳ χρόνῳ ἐσόμενα πάμπαν ἀνιηρά, λέγω δὲ τὰς ἐκπυρώσιας καὶ τὴν τοῦ ὅλου συμφορὴν ταῦτα ὀδύρομαι καὶ ὅτι ἔμπεδον οὐδέν, ἀλλʼ ὅκως ἐς κυκεῶνα τὰ πάντα συνειλέονται καί ἐστι τὠυτὸ τέρψις ἀτερψίη, γνῶσις ἀγνωσίη, μέγα μικρόν, ἄνω κάτω περιχωρέοντα καὶ ἀμειβόμενα ἐν τῇ τοῦ αἰῶνος παιδιῇ.\nἈγοράστης τί γὰρ ὁ αἰών ἐστι;\nἩράκλειτος παῖς παίζων, πεσσεύων, διαφερόμενος, συμφερόμενος.\nἈγοράστης τί δὲ ἄνθρωποι;\nἩράκλειτος θεοὶ θνητοί.\nἈγοράστης τί δὲ θεοί;\nἩράκλειτος ἄνθρωποι ἀθάνατοι.\nἈγοράστης αἰνίγματα λέγεις, ὦ οὗτος, ἢ γρίφους συντίθης; ἀτεχνῶς γὰρ ὥσπερ ὁ Λοξίας οὐδὲν ἀποσαφεῖς.\nἩράκλειτος οὐδὲν γάρ μοι μέλει ὑμέων.\nἈγοράστης τοιγαροῦν οὐδὲ ὠνήσεταὶ σέ τις εὖ φρονῶν.\nἩράκλειτος ἐγὼ δὲ κέλομαι πᾶσιν ἡβηδὸν οἰμώζειν, τοῖσιν ὠνεομένοισι καὶ τοῖσιν οὐκ ὠνεομένοισι.\nἈγοράστης τουτὶ τὸ κακὸν οὐ πόρρω μελαγχολίας ἐστὶν οὐδέτερον δὲ ὅμως αὐτῶν ἔγωγε ὠνήσομαι.\nἙρμῆς ἄπρατοι καὶ οὗτοι μένουσιν.\nΖεύς ἄλλον ἀποκήρυττε.\nἙρμῆς βούλει τὸν Ἀθηναῖον ἐκεῖνον, τὸν στωμύλον;\nΖεύς πάνυ μὲν οὖν.\nἙρμῆς δεῦρο ἐλθὲ συ. βίον ἀγαθὸν καὶ συνετὸν ἀποκηρύττομεν. τίς ὠνεῖται τὸν ἱερώτατον;\nἈγοράστης εἰπέ μοι, τί μάλιστα εἰδὼς τυγχάνεις;\nΣωκράτης παιδεραστής εἰμι καὶ σοφὸς τὰ ἐρωτικά.\nἈγοράστης πῶς οὖν ἐγὼ πρίωμαί σε; παιδαγωγοῦ γὰρ ἐδεόμην τῷ παιδὶ καλῷ ὄντι μοι.\nΣωκράτης τίς δʼ ἂν ἐπιτηδειότερος ἐμοῦ γένοιτο συνεῖναι καλῷ; καὶ γὰρ οὐ τῶν σωμάτων ἐραστής εἰμι, τὴν ψυχὴν δὲ ἡγοῦμαι καλήν. ἀμέλει κἂν ὑπὸ ταὐτὸν ἱμάτιόν μοι κατακέωνται, ἀκούσει αὐτῶν λεγόντων μηδὲν ὑπʼ ἐμοῦ δεινὸν παθεῖν.\nἈγοράστης ἄπιστα λέγεις, τὸ παιδεραστὴν ὄντα μὴ πέρα τῆς ψυχῆς πολυπραγμονεῖν, καὶ ταῦτα ἐπʼ ἐξουσίας, ὑπὸ τῷ αὐτῷ ἱματίῳ κατακείμενον.\nΣωκράτης καὶ μὴν ὀμνύω γέ σοι τὸν κύνα καὶ τὴν πλάτανον οὕτω ταῦτα ἔχειν.\nἈγοράστης Ἡράκλεις τῆς ἀτοπίας τῶν θεῶν.\nΣωκράτης τί σὺ λέγεις; οὐ δοκεῖ σοι ὁ κύων εἶναι θεός; οὐχ ὁρᾷς τὸν Ἄνουβιν ἐν Αἰγύπτῳ ὅσος; καὶ τὸν ἐν οὐρανῷ Σείριον καὶ τὸν παρὰ τοῖς κάτω Κέρβερον;\nἈγοράστης Εὖ λέγεις, ἐγὼ δὲ διημάρτανον. ἀλλὰ τίνα βιοῖς τὸν τρόπον;\nΣωκράτης οἰκῶ μὲν ἐμαυτῷ τινα πόλιν ἀναπλάσας, χρῶμαι δὲ πολιτείᾳ ξένῃ καὶ νόμους νομίζω τοὺς ἐμούς.\nἈγοράστης ἓν ἐβουλόμην ἀκοῦσαι τῶν δογμάτων.\nΣωκράτης ἄκουε δὴ τὸ μέγιστον, ὃ περὶ τῶν γυναικῶν μοι δοκεῖ· μηδεμίαν αὐτῶν μηδενὸς εἶναι μόνου, παντὶ δὲ μετεῖναι τῷ βουλομένῳ τοῦ γάμου.\nἈγοράστης τοῦτο φής, ἀνῃρῆσθαι τοὺς περὶ μοιχείας νόμους;\nΣωκράτης νὴ Δία, καὶ ἁπλῶς γε πᾶσαν τὴν περὶ τὰ τοιαῦτα μικρολογίαν.\nἈγοράστης τί δὲ περὶ τῶν ἐν ὥρᾳ παίδων σοι δοκεῖ;\nΣωκράτης καὶ οὗτοι ἔσονται τοῖς ἀρίστοις ἆθλον φιλῆσαι λαμπρόν τι καὶ νεανικὸν ἐργασαμένοις.\nἈγοράστης βαβαὶ τῆς φιλοδωρίας. τῆς δὲ σοφίας τί σοι τὸ κεφάλαιον\nΣωκράτης; αἱ ἰδέαι καὶ τὰ τῶν ὄντων παραδείγματα· ὁπόσα γὰρ δὴ ὁρᾷς, τὴν γῆν, τὰ ἐπὶ γῆς, τὸν οὐρανόν, τὴν θάλατταν, ἁπάντων τούτων εἰκόνες ἀφανεῖς ἑστᾶσιν ἔξω τῶν ὅλων.\nἈγοράστης ποῦ δʼ ἑστᾶσιν;\nΣωκράτης οὐδαμοῦ· εἰ γάρ που εἶεν, οὐκ ἂν εἶεν.\nἈγοράστης οὐχ ὁρῶ ταῦθʼ ἅπερ λέγεις τὰ παραδείγματα.\nΣωκράτης εἰκότως· τυφλὸς γὰρ εἶ τῆς ψυχῆς τὸν ὀφθαλμόν. ἐγὼ δὲ πάντων ὁρῶ εἰκόνας καὶ σὲ ἀφανῆ κἀμὲ ἄλλον, καὶ ὅλως διπλᾶ πάντα.\nἈγοράστης τοιγαροῦν ὠνητέος εἶ σοφὸς καὶ ὀξυδερκής τις ὤν. φέρε ἴδω τί καὶ πράξεις με ὑπὲρ αὐτοῦ σύ;\nἙρμῆς δὸς δύο τάλαντα.\nἈγοράστης Ὠνησάμην ὅσου φής. τἀργύριον μέντοι εἰς αὖθις καταβαλῶ.\nἙρμῆς τί σοι τοὔνομα;\nἈγοράστης Δίων Συρακούσιος,\nἙρμῆς ἄγε λαβὼν ἀγαθῇ τύχῃ. τὸν Ἐπικούρειον σὲ ἤδη καλῶ. τίς ὠνήσεται τοῦτον; ἔστι μὲν τοῦ γελῶντος ἐκείνου μαθητὴς καὶ τοῦ μεθύοντος, οὓς μικρῷ πρόσθεν ἀπεκηρύττομεν. ἓν δὲ πλέον οἶδεν αὐτῶν, παρʼ ὅσον δυσσεβέστερος τυγχάνει· τὰ δὲ ἄλλα ἡδὺς καὶ λιχνείᾳ φίλος.\nἈγοράστης τίς ἡ τιμή;\nἙρμῆς δύο μναῖ.\nἈγοράστης λάμβανε· τὸ δεῖνα δέ, ὅπως εἰδῶ, τίσι χαίρει τῶν ἐδεσμάτων;\nἙρμῆς τὰ γλυκέα σιτεῖται καὶ τὰ μελιτώδη καὶ μάλιστά γε τὰς ἰσχάδας.\nἈγοράστης χαλεπὸν οὐδέν ὠνησόμεθα γὰρ αὐτῷ παλάθας τῶν Καρικῶν.\nΖεύς ἄλλον κάλει, τὸν ἐν χρῷ κουρίαν ἐκεῖνον, τὸν σκυθρωπόν, τὸν ἀπὸ τῆς στοᾶς.\nἙρμῆς εὖ λέγεις· ἐοίκασι γὰρ πολύ τι πλῆθος αὐτὸν περιμένειν τῶν ἐπὶ τὴν ἀγορὰν ἀπηντηκότων. αὐτὴν τὴν ἀρετὴν πωλῶ, τῶν βίων τὸν τελειότατον. τίς ἅπαντα μόνος εἰδέναι θέλει;\nἈγοράστης πῶς τοῦτο φής;\nἙρμῆς ὅτι μόνος οὗτος σοφός, μόνος καλός, μόνος δίκαιος ἀνδρεῖος βασιλεὺς ῥήτωρ πλούσιος νομοθέτης καὶ τὰ ἄλλα ὁπόσα ἐστίν.\nἈγοράστης οὐκοῦν καὶ μάγειρος μόνος, καὶ νὴ Δία γε σκυτοδέψης ἢ τέκτων καὶ τὰ τοιαῦτα\nἙρμῆς ἔοικεν.\nἈγοράστης ἐλθέ, ὦγαθέ, καὶ λέγε πρὸς τὸν ὠνητὴν ἐμὲ ποῖός τις εἶ, καὶ πρῶτον εἰ οὐκ ἄχθῃ πιπρασκόμενος καὶ δοῦλος ὤν.\nΧρύσιππος οὐδαμῶς· οὐ γὰρ ἐφʼ ἡμῖν ταῦτά ἐστιν. ἃ δὲ οὐκ ἐφʼ ἡμῖν, ἀδιάφορα εἶναι συμβέβηκεν.\nἈγοράστης οὐ μανθάνω ᾗ καὶ λέγεις.\nΧρύσιππος τί φής; οὐ μανθάνεις ὅτι τῶν τοιούτων τὰ μέν ἐστι προηγμένα, τὰ δʼ ἀνάπαλιν ἀποπροηγμένα;\nἈγοράστης οὐδὲ νῦν μανθάνω.\nΧρύσιππος εἰκότως· οὐ γὰρ εἶ συνήθης τοῖς ἡμετέροις ὀνόμασιν οὐδὲ τὴν καταληπτικὴν φαντασίαν ἔχεις, ὁ δὲ σπουδαῖος ὁ τὴν λογικὴν θεωρίαν ἐκμαθὼν οὐ μόνον ταῦτα οἶδεν, ἀλλὰ καὶ σύμβαμα καὶ παρασύμβαμα ὁποῖα καὶ ὁπόσον ἀλλήλων διαφέρει.\nἈγοράστης πρὸς τῆς σοφίας, μὴ φθονήσῃς κἂν τοῦτο εἰπεῖν, τί τὸ σύμβαμα καὶ τὸ παρασύμβαμα· καὶ γὰρ οὐκ οἶδʼ ὅπως ἐπλήγην ὑπὸ τοῦ ῥυθμοῦ τῶν ὀνομάτων.\nΧρύσιππος ἀλλʼ οὐδεὶς φθόνος· ἢν γάρ τις χωλὸς ὢν αὐτῷ ἐκείνῳ τῷ χωλῷ ποδὶ προσπταίσας λίθῳ τραῦμα, ἐξ ἀφανοῦς λάβῃ, ὁ τοιοῦτος εἶχε μὲν δήπου σύμβαμα τὴν χωλείαν, τὸ τραῦμα δὲ παρασύμβαμα προσέλαβεν.\nἈγοράστης ὢ τῆς ἀγχινοίας. τί δὲ ἄλλο μάλιστα φὴς εἰδέναι;\nΧρύσιππος τὰς τῶν λόγων πλεκτάνας αἷς συμποδίζω τοὺς προσομιλοῦντας καὶ ἀποφράττω καὶ σιωπᾶν ποιῶ, φιμὸν ἀτεχνῶς;αὐτοῖς περιτιθείς· ὄνομα δὲ τῇ δυνάμει ταύτῃ ὁ ἀοίδιμος συλλογισμός.\nἈγοράστης Ἡράκλεις, ἄμαχόν τινα καὶ βίαιον λέγεις.\nΧρύσιππος σκόπει γοῦν ἔστι σοι παιδίον;\nἈγοράστης τί μήν;\nΧρύσιππος τοῦτο ἤν πως κροκόδειλος ἁρπάσῃ πλησίον τοῦ ποταμοῦ πλαζόμενον εὑρών, κᾆτά σοι ἀποδώσειν ὑπισχνῆται αὐτό, ἢν εἴπῃς τἀληθὲς ὅ τι δέδοκται αὐτῷ περὶ τῆς ἀποδόσεως τοῦ βρέφους, τί φήσεις αὐτὸν ἐγνωκέναι;\nἈγοράστης δυσαπόκριτον ἐρωτᾷς. ἀπορῶ γὰρ ὁπότερον εἰπὼν ἀπολάβοιμι. ἀλλὰ σὺ πρὸς Διὸς ἀποκρινάμενος ἀνάσωσαί μοι τὸ παιδίον, μὴ καὶ φθάσῃ αὐτὸ καταπιών.\nΧρύσιππος θάρρει· καὶ ἄλλα γάρ σε διδάξομαι θαυμασιώτερα.\nἈγοράστης τὰ ποῖα;\nΧρύσιππος τὸν θερίζοντα καὶ τὸν κυριεύοντα καὶ ἐπὶ πᾶσι τὴν Ἠλέκτραν καὶ τὸν ἐγκεκαλυμμένον.\nἈγοράστης τίνα τοῦτον τὸν ἐγκεκαλυμμένον ἢ τίνα τὴν Ἠλέκτραν λέγεις;\nΧρύσιππος Ἠλέκτραν μὲν ἐκείνην τὴν πάνυ, τὴν Ἀγαμέμνονος, ἣ τὰ αὐτὰ οἶδέ τε ἅμα καὶ οὐκ οἶδε· παρεστῶτος γὰρ αὐτῇ τοῦ Ὀρέστου ἔτι ἀγνῶτος οἶδε μὲν Ὀρέστην, ὅτι ἀδελφὸς αὐτῆς, ὅτι δὲ οὗτος Ὀρέστης ἀγνοεῖ. τὸν δʼ αὖ ἐγκεκαλυμμένον καὶ πάνυ θαυμαστὸν ἀκούσῃ λόγον ἀπόκριναι γάρ μοι, τὸν πατέρα οἶσθα τὸν σεαυτοῦ;\nἈγοράστης ναί.\nΧρύσιππος τί οὖν; ἤν σοι παραστήσας τινὰ ἐγκεκαλυμμένον ἔρωμαι, τοῦτον οἶσθα; τί φήσεις;\nἈγοράστης δηλαδὴ ἀγνοεῖν.\nΧρύσιππος ἀλλὰ μὴν αὐτὸς οὗτος ἦν ὁ πατήρ ὁ σός· ὥστε εἰ τοῦτον ἀγνοεῖς, δῆλος εἶ τὸν πατέρα τὸν σὸν ἀγνοῶν.\nἈγοράστης οὐ μὲν οὖν ἀλλʼ ἀποκαλύψας αὐτὸν εἴσομαι τὴν ἀλήθειαν. ὅμως δʼ οὖν τί σοι τῆς σοφίας τὸ τέλος, ἢ τί πράξεις πρὸς τὸ ἀκρότατον τῆς ἀρετῆς ἀφικόμενος;\nΧρύσιππος περὶ τὰ πρῶτα κατὰ φύσιν τότε γενήσομαι, λέγω δὲ πλοῦτον, ὑγίειαν καὶ τὰ τοιαῦτα. πρότερον δὲ ἀνάγκη πολλὰ προπονῆσαι λεπτογράφοις βιβλίοις παραθήγοντα τὴν ὄψιν καὶ σχόλια συναγείροντα καὶ σολοικισμῶν ἐμπιπλάμενον καὶ ἀτόπων ῥημάτων καὶ τὸ κεφάλαιον, οὐ θέμις γενέσθαι σοφόν, ἢν μὴ τρὶς ἐφεξῆς τοῦ ἐλλεβόρου πίῃς.\nἈγοράστης γενναῖά σου ταῦτα καὶ δεινῶς ἀνδρικά. τὸ δὲ Γνίφωνα εἶναι καὶ τοκογλύφον — καὶ γὰρ τάδε ὁρῶ σοι προσόντα — τί φῶμεν, ἀνδρὸς ἤδη πεπωκότος τὸν ἐλλέβορον καὶ τελείου πρὸς ἀρετήν;\nΧρύσιππος ναί· μόνῳ γοῦν τὸ δανείζειν πρέποι ἂν τῷ σοφῷ· ἐπεὶ γὰρ ἴδιον αὐτοῦ συλλογίζεσθαι, τὸ δανείζειν δὲ καὶ λογίζεσθαι τοὺς τόκους πλησίον εἶναι δοκεῖ τῷ συλλογίζεσθαι, μόνου ἂν εἴη τοῦ σπουδαίου καθάπερ ἐκεῖνο καὶ τοῦτο, καὶ οὐ μόνον γε ἁπλοῦς, ὥσπερ οἱ ἄλλοι, τοὺς τόκους, ἀλλὰ καὶ τούτων ἑτέρους τόκους λαμβάνειν ἢ γὰρ ἀγνοεῖς ὅτι τῶν τόκων οἱ μέν εἰσι πρῶτοί τινες, οἱ δὲ δεύτεροι, καθάπερ αὐτῶν ἐκείνων ἀπόγονοι; ὁρᾷς δὲ δὴ καὶ τὸν συλλογισμὸν ὁποῖά φησιν εἰ τὸν πρῶτον τόκον λήψεται, λήψεται καὶ τὸν δεύτερον ἀλλὰ μὴν τὸν πρῶτον λήψεται, λήψεται ἄρα καὶ τὸν δεύτερον.\nἈγοράστης οὐκοῦν καὶ μισθῶν πέρι τὰ αὐτὰ φῶμεν, οὓς σὺ λαμβάνεις ἐπὶ τῇ σοφίᾳ παρὰ τῶν νέων, καὶ δῆλον ὅτι μόνος ὁ σπουδαῖος μισθὸν ἐπὶ τῇ ἀρετῇ λήψεται;\nΧρύσιππος μανθάνεις· οὐ γὰρ ἐμαυτοῦ ἕνεκα λαμβάνω, τοῦ δὲ διδόντος αὐτοῦ χάριν ἐπεὶ γάρ ἐστιν ὁ μέν τις ἐκχύτης, ὁ δὲ περιεκτικός, ἐμαυτὸν μὲν ἀσκῶ εἶναι περιεκτικόν, τὸν δὲ μαθητὴν ἐκχύτην.\nἈγοράστης καὶ μὴν τοὐναντίον ἐχρῆν τὸν νέον μὲν εἶναι περιεκτικόν, σὲ δὲ τὸν μόνον πλούσιον ἐκχύτην.\nΧρύσιππος σκώπτεις, ὦ οὗτος. ἀλλʼ ὅρα μή σε ἀποτοξεύσω τῷ ἀναποδείκτῳ συλλογισμῷ.\nἈγοράστης καὶ τί δεινὸν ἀπὸ τοῦ βέλους;\nΧρύσιππος ἀπορία καὶ σιωπὴ καὶ διαστραφῆναι τὴν διάνοιαν.\nΧρύσιπποςὃ δὲ μέγιστον, ἢν ἐθέλω, τάχιστά σε ἀποδείξω λίθον.\nἈγοράστης πῶς λίθον; οὐ γὰρ Περσεὺς σύ, ὦ βέλτιστε, εἶναί μοι δοκεῖς.\nΧρύσιππος ὧδέ πως· ὁ λίθος σῶμά ἐστι;\nἈγοράστης ναί.\nΧρύσιππος τί δέ; τὸ ζῷον οὐ σῶμα;\nἈγοράστης ναί.\nΧρύσιππος σὺ δὲ ζῷον;\nἈγοράστης ἔοικα γοῦν.\nΧρύσιππος λίθος ἄρα εἶ σῶμα ὤν.\nἈγοράστης μηδαμῶς. ἀλλʼ ἀνάλυσόν με πρὸς τοῦ Διὸς καὶ ἐξ ὑπαρχῆς ποίησον ἄνθρωπον.\nΧρύσιππος οὐ χαλεπόν· ἀλλʼ ἔμπαλιν ἴσθι ἄνθρωπον. εἰπὲ γάρ μοι, πᾶν σῶμα ζῷον;\nἈγοράστης οὔ.\nΧρύσιππος τί δέ; λίθος ζῷον;\nἈγοράστης οὔ.\nΧρύσιππος σὺ δὲ σῶμα εἶ;\nἈγοράστης ναί.\nΧρύσιππος σῶμα δὲ ὢν ζῷον εἶ;\nἈγοράστης ναί.\nΧρύσιππος οὐκ ἄρα λίθος εἶ ζῷόν γε ὤν.\nἈγοράστης εὖ γε ἐποίησας, ὡς ἤδη μου τὰ σκέλη καθάπερ τῆς Νιόβης ἀπεψύχετο καὶ πάγια ἦν. ἀλλὰ ὠνήσομαί γε σέ. πόσον ὑπὲρ αὐτοῦ καταβαλῶ;\nἙρμῆς μνᾶς δώδεκα.\nἈγοράστης λάμβανε.\nἙρμῆς μόνος δὲ αὐτὸν ἐώνησαι;\nἈγοράστης μὰ Δίʼ, ἀλλʼ οὗτοι πάντες οὓς ὁρᾷς.\nἙρμῆς πολλοί γε καὶ τοὺς ὤμους καρτεροὶ καὶ τοῦ θερίζοντος ἄξιοι.\nΖεύς μὴ διάτριβε· ἄλλον κάλει τὸν Περιπατητικόν.\nἙρμῆς σέ φημι, τὸν καλόν, τὸν πλούσιον. ἄγε δή, ὠνήσασθε τὸν συνετώτατον, τὸν ἅπαντα ὅλως ἐπιστάμενον.\nἈγοράστης ποῖος δέ τις ἐστί;\nἙρμῆς μέτριος, ἐπιεικής, ἁρμόδιος τῷ βίῳ, τὸ δὲ μέγιστον, διπλοῦς.\nἈγοράστης πῶς λέγεις;\nἙρμῆς ἄλλος μὲν ὁ ἔκτοσθεν φαινόμενος, ἄλλος δὲ ὁ ἔντοσθεν εἶναι δοκεῖ· ὥστε ἢν πρίῃ αὐτόν, μέμνησο τὸν μὲν ἐξωτερικόν, τὸν δὲ ἐσωτερικὸν καλεῖν.\nἈγοράστης τί δὲ γινώσκει μάλιστα;\nἙρμῆς τρία εἶναι τὰ ἀγαθά, ἐν ψυχῇ, ἐν σώματι, ἐν τοῖς ἐκτός.\nἈγοράστης ἀνθρώπινα φρονεῖ. πόσου δέ ἐστιν;\nἙρμῆς εἴκοσι μνῶν.\nἈγοράστης πολλοῦ λέγεις.\nἙρμῆς οὔκ, ὦ μακάριε· καὶ γὰρ αὐτὸς ἔχειν τι ἀργύριον δοκεῖ, ὥστε οὐκ ἂν φθάνοις ὠνούμενος. ἔτι δὲ εἴσῃ αὐτίκα μάλα παρʼ αὐτοῦ πόσον μὲν ὁ κώνωψ βιοῖ τὸν χρόνον, ἐφʼ ὁπόσον δὲ βάθος ἡ θάλαττα ὑπὸ τοῦ ἡλίου καταλάμπεται, καὶ ὁποία τίς ἐστιν ἡ ψυχὴ τῶν ὀστρείων.\nἈγοράστης Ἡράκλεις τῆς ἀκριβολογίας.\nἙρμῆς τί δὲ εἰ ἀκούσειας ἄλλα πολλῷ τούτων ὀξυδερκέστερα, γονῆς τε πέρι καὶ γενέσεως καὶ τῆς ἐν ταῖς μήτραις τῶν ἐμβρύων πλαστικῆς, καὶ ὡς ἄνθρωπος μὲν γελαστικόν, ὄνος δὲ οὐ γελαστικὸν οὐδὲ τεκταινόμενον οὐδὲ πλωϊζόμενον;\nἈγοράστης πάνσεμνα φὴς καὶ ὀνησιφόρα τὰ μαθήματα ὥστε ὠνοῦμαι αὐτὸν τῶν εἴκοσιν.\nἙρμῆς εἶεν.\nΖεύς τίς λοιπὸς ἡμῖν;\nἙρμῆς καταλείπεται ὁ Σκεπτικὸς οὗτος. σὺ ὁ Πυρρίας πρόσιθι καὶ ἀποκηρύττου κατὰ τάχος. ἤδη μὲν ὑπορρέουσιν οἱ πολλοὶ καὶ ἐν ὀλίγοις ἡ πρᾶσις ἔσται. ὅμως δὲ τίς καὶ τοῦτον ὠνήσεται;\nἈγοράστης ἔγωγε. ἀλλὰ πρῶτον εἰπέ μοι, σὺ τί ἐπίστασαι;\nΠύρρων οὐδέν.\nἈγοράστης πῶς τοῦτο ἔφησθα;\nΠύρρων ὅτι οὐδὲν ὅλως εἶναί μοι δοκεῖ.\nἈγοράστης οὐδὲ ἡμεῖς ἄρα ἐσμέν τινες;\nΠύρρων οὐδὲ τοῦτο οἶδα.\nἈγοράστης οὐδὲ ὅτι σύ τις ὢν τυγχάνεις;\nΠύρρων πολὺ μᾶλλον ἔτι τοῦτο ἀγνοῶ.\nἈγοράστης ὢ τῆς ἀπορίας. τί δέ σοι τὰ σταθμία ταυτὶ βούλεται;\nΠύρρων ζυγοστατῶ ἐν αὐτοῖς τοὺς λόγους καὶ πρὸς τὸ ἴσον ἀπευθύνω, καὶ ἐπειδὰν ἀκριβῶς ὁμοίους τε καὶ ἰσοβαρεῖς ἴδω, τότε δὴ τότε ἀγνοῶ τὸν ἀληθέστερον\nἈγοράστης. τῶν ἄλλων δὲ τί ἂν πράττοις ἐμμελῶς;\nΠύρρων τὰ πάντα πλὴν δραπέτην μεταδιώκειν.\nἈγοράστης τί δὲ τοῦτό σοι ἀδύνατον;\nΠύρρων ὅτι, ὦγαθέ, οὐ καταλαμβάνω.\nἈγοράστης εἰκότως· βραδὺς γὰρ καὶ νωθής τις εἶναι δοκεῖς. ἀλλὰ τί σοι τὸ τέλος τῆς ἐπιστάσεως;\nΠύρρων ἡ ἀμαθία καὶ τὸ μήτε ἀκούειν μήτε ὁρᾶν.\nἈγοράστης οὐκοῦν καὶ τὸ τυφλὸς ἅμα καὶ κωφὸς εἶναι λέγεις;\nΠύρρων καὶ ἄκριτός γε προσέτι καὶ ἀναίσθητος καὶ ὅλως τοῦ σκώληκος οὐδὲν διαφέρων.\nἈγοράστης ὠνητέος εἶ διὰ ταῦτα. πόσου τοῦτον ἄξιον χρὴ φάναι;\nἙρμῆς μνᾶς Ἀττικῆς·\nἈγοράστης λάμβανε. τί φής, ὦ οὗτος; ἐώνημαι σε;\nΠύρρων ἄδηλον.\nἈγοράστης μηδαμῶς· ἐώνημαι γὰρ καὶ τἀργύριον κατέβαλον.\nΠύρρων ἐπέχω περὶ τούτου καὶ διασκέπτομαι.\nἈγοράστης καὶ μὴν ἀκολούθει μοι, καθάπερ χρὴ ἐμὸν οἰκέτην.\nΠύρρων τίς οἶδεν εἰ ἀληθῆ ταῦτα φής;\nἈγοράστης ὁ κῆρυξ καὶ ἡ μνᾶ καὶ οἱ παρόντες.\nΠύρρων πάρεισι γὰρ ἡμῖν τινες;\nἈγοράστης ἀλλʼ ἔγωγέ σε ἤδη ἐμβαλὼν ἐς τὸν μυλῶνα πείσω εἶναι δεσπότης κατὰ τὸν χείρω λόγον.\nΠύρρων ἔπεχε περὶ τούτου.\nἈγοράστης μὰ Δίʼ, ἀλλʼ ἤδη γε ἀπεφηνάμην.\nἙρμῆς σὺ μὲν παῦσαι ἀντιτείνων καὶ ἀκολούθει τῷ πριαμένῳ, ὑμᾶς δὲ εἰς αὔριον παρακαλοῦμεν· ἀποκηρύξειν γὰρ τοὺς ἰδιώτας καὶ βαναύσους καὶ ἀγοραίους βίους μέλλομεν.\n","locs":[{"loc":"urn:cts:greekLit:tlg0062.tlg024:1","start":0,"length":539},{"loc":"urn:cts:greekLit:tlg0062.tlg024:2","start":539,"length":582},{"loc":"urn:cts:greekLit:tlg0062.tlg024:3","start":1121,"length":753},{"loc":"urn:cts:greekLit:tlg0062.tlg024:4","start":1874,"length":699},{"loc":"urn:cts:greekLit:tlg0062.tlg024:5","start":2573,"length":375},{"loc":"urn:cts:greekLit:tlg0062.tlg024:6","start":2948,"length":1007},{"loc":"urn:cts:greekLit:tlg0062.tlg024:7","start":3955,"length":1050},{"loc":"urn:cts:greekLit:tlg0062.tlg024:8","start":5005,"length":606},{"loc":"urn:cts:greekLit:tlg0062.tlg024:9","start":5611,"length":929},{"loc":"urn:cts:greekLit:tlg0062.tlg024:10","start":6540,"length":815},{"loc":"urn:cts:greekLit:tlg0062.tlg024:11","start":7355,"length":658},{"loc":"urn:cts:greekLit:tlg0062.tlg024:12","start":8013,"length":1254},{"loc":"urn:cts:greekLit:tlg0062.tlg024:13","start":9267,"length":695},{"loc":"urn:cts:greekLit:tlg0062.tlg024:14","start":9962,"length":1218},{"loc":"urn:cts:greekLit:tlg0062.tlg024:15","start":11180,"length":695},{"loc":"urn:cts:greekLit:tlg0062.tlg024:16","start":11875,"length":267},{"loc":"urn:cts:greekLit:tlg0062.tlg024:17","start":12142,"length":1307},{"loc":"urn:cts:greekLit:tlg0062.tlg024:19","start":13449,"length":553},{"loc":"urn:cts:greekLit:tlg0062.tlg024:20","start":14002,"length":503},{"loc":"urn:cts:greekLit:tlg0062.tlg024:21","start":14505,"length":961},{"loc":"urn:cts:greekLit:tlg0062.tlg024:22","start":15466,"length":1393},{"loc":"urn:cts:greekLit:tlg0062.tlg024:23","start":16859,"length":1358},{"loc":"urn:cts:greekLit:tlg0062.tlg024:24","start":18217,"length":626},{"loc":"urn:cts:greekLit:tlg0062.tlg024:25","start":18843,"length":969},{"loc":"urn:cts:greekLit:tlg0062.tlg024:26","start":19812,"length":1202},{"loc":"urn:cts:greekLit:tlg0062.tlg024:27","start":21014,"length":1890}]}
